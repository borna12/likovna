<p><strong>AACHEN</strong> (rim.<em> Aquae Grani, Aquisgranum</em>, staronjem.<em> Ahha</em>), grad u Zapadnoj Njemačkoj s katedralom, kojoj jezgru sačinjava dvorska kapela Karla Velikog, građena oko 790&mdash;804, a posvećena 805; kao njezin graditelj spominje se Odo iz Metza. Ova je kapela glavno djelo karolin&scaron;ke arhitekture, a kao centralna građevina oktogonalnog tlocrta izuzetak, koji podsjeća na S. Vitale u Ravenni. Nadsvođena je kupolom, a u unutra&scaron;njosti ima kroz dva sprata otvorene galerije. Lukove gornje galerije unutar ležaja podržavaju po dva stupa, koji dijelom potječu iz Ravenne, i ukazuju na akonstruktivno shvaćanje graditelja ovog razdoblja. Oko sredi&scaron;nje kapele nastale su kasnije dogradnje, tako atrij, gotički kor započet 1355, zvonik i pet prigrađenih kapela. Po dosada&scaron;njim hipotezama prvotna je karolin&scaron;ka građevina vjerojatno poslužila kao model biskupu Donatu, kad je poslije svoga aachenskog boravka gradio crkvu u Zadru ili možda pregrađivao manji stariji sakralni objekt (v.<em> Donat, Sv.).</em> U Aachenu su sačuvani ostaci starih gradskih utvrda, t. zv.<em> Grashaus</em> sagrađen 1267 kao Gradska vijećnica (danas drž. arhiv), te novija Gradska vijećnica, podignuta u gotičkom stilu 1333&mdash;70 na ostacima carske palače, a restaurirana 1898&mdash;1902.<br /> LIT.: <em>P. Clemen,</em> Das Aachener M&uuml;nster, Rhein. Baudenkm&auml;ler, 1924. &mdash; <em>H. Schnitzler,</em> Der Dom zu Aachen, 1950.</p>
<p><strong>AADN&Auml;S, Peder Pedersen,</strong> norve&scaron;ki slikar (Odn&auml;s, 16. VIII. 1739 &mdash; Ringerike, 1792). Nadaren seljački momak; učio kod portretista Chr. Tonninga u Kristijaniji (1770), a zatim se vratio na selo i nastavio slikanjem (portreti, figure, pejzaži, alegorije, dekoracije). Po svome likovnom izrazu, temeljenom na robustnom pučkom shvaćanju, koji je &scaron;kolovanjem dobio stilska obilježja rokokoa, A. je zanimljiva pojava u norv. slikarstvu XVIII<em> st.</em></p>
<p><strong>AALTO, Alvar Hugo Henrik,</strong> finski arhitekt (Kuortane u Finskoj, 3. II. 1898&mdash;). Arhitekturu diplomirao 1921 na Visokoj tehničkoj &scaron;koli u Helsinkiu. Zaposlen neko vrijeme u projektantskom birou u G&ouml;teborgu, a od 1922 radi samostalno. Ubrzo postaje jedan od vodećih fin. arhitekata, a svojim projektima oko 1930 stječe priznanje i u svijetu. Pripada onoj grupi arhitekata (Le Corbusier i dr.), koji se oslobađaju od strogosti stereometrijske sheme oblikovanja i traže pobude u bogatstvu prirodnih oblika. On promatra oblike &scaron;koljaka, kamenja, talasanja vode ili savijanja drveća i nastoji u svojim djelima umjesto tehničko-konstruktivne funkcionalnosti naglasiti ovisnost forme o prirodnoj, životnoj, t. j. organskoj funkciji. Rezultat toga su krivulje (valovita fronta studentskog doma u Cambridgeu, Massachusetts), ovali (basen u obliku bubrega uz vilu<em> Mairea,</em> 1938&mdash;39, kod Helsinkia), konkavne i konveksne plohe, arhitektura, koja s pravom nosi ime organska arhitektura. Nove mogućnosti oblikovanja uslovljenog organskom funkcijom navijestio je već Le Corbusier u svojim projektima za Alžir, ali je tek A. na toj osnovi razvio nov arhitektonski stil i time se afirmirao kao jedan od pionira moderne arhitekture.<br /> Počeo je raditi u vrijeme, kada u Finskoj, nakon rata za oslobođenje, dolazi do ubrzane industrijalizacije zemlje. On projektira industrijsku izložbu u Tampereu (1922), gradi tvornice u Oulu-u (1930), Anjali (1936&mdash;37), Sunili (1939) i Kotki (1952) te mnoge druge industrijske objekte. U Turku-u gradi kazali&scaron;te, a u Pemaru (Paimio) sanatorij (1929&mdash;33). Posebno mjesto među njegovim projektima zauzima knjižnica u Vyborgu (1933&mdash;35; uni&scaron;tena u Drugome svjetskom ratu), kod koje je uspio ostvariti potpunu sintezu slobodnog konstruiranja jednostavnim materijalima (drvo) i funkcionalnosti. God. 1937 na Svjetskoj izložbi u Parizu projektira fin. paviljon, a 1939 odlazi u Ameriku i na Svjetskoj izložbi u New Yorku gradi paviljon &mdash; najsmionije arhitektonsko ostvarenje izložbe. Valoviti i prema unutra nagnuti zidovi, obloženi vertikalnim drvenim letvama, značili su potpunu negaciju konstruktivne funkcionalnosti, ali su u težnji za povećanjem izložbene povr&scaron;ine imali duboko funkcionalno opravdanje. U to vrijeme A. prihvaća mjesto profesora na<em> Institute of Technology </em>u Cambridgeu (Massachusetts), gdje gradi 1947&mdash;49 studentski dom; valovitom fasadom izbjegao je izgled trome masivnosti, koja je neizbježna kod građevina takvih dimenzija. U Americi je suradnik F. L. Wrighta i W. Gropiusa. God. 1947 podijeljen mu je kao prvom od arhitekata naslov počasnog doktora univerziteta Princeton.<br /> U planiranju urbanističkih kompleksa A. komponira manje jedinice u zelenilu, povezane međusobno logikom prirodnog životnog toka; ako zgrade treba da slijede liniju ulice ili granicu kopna, on ih postavlja koso i tako omogućuje svim stanovima podjednak pristup zraka i sunca. Značajni su, u Finskoj, njegovi projekti gradskog centra u Imatri, regulacioni plan otoka S&auml;yn&auml;tsalo (1942&mdash;45), projekt za eksperimentalni grad (1940), projekt za rekonstrukciju glav. grada Laplandije Rovaniemi (1944&mdash;45) i dr. &mdash; Posebnu pažnju posvetio je unutarnjoj arhitekturi. God. 1935 osnovao je poduzeće za izradbu vlastitih tipova pokućstva (namje&scaron;taj od savijena drva).<br /> Arhitekturu Aalta karakterizira duboka povezanost s fin. starom drvenom nar. arhitekturom i specifičnim fin. pejzažom. Projekti mu se odlikuju mno&scaron;tvom niskih linija, čistim neprekinutim formama i smi&scaron;ljenim i trijeznim rasporedom. Nove metode arhitekture prihvaća, ali samo u granicama humanog. Tehnika mora biti podvrgnuta potrebama čovjeka, a standardizacija umjetniku stvaraocu; arhitektonski objekt ne smije ostati samo suha demonstracija konstrukcionog umijeća. Stoga A. ne poku&scaron;ava nemoguće, po&scaron;tuje prirodne zakone i nikada ne ide za tim, da stvori &raquo;lebdeće&laquo; ili &raquo;prozirne&laquo; građevine. Ponovna valorizacija zida i sra&scaron;tenost s tlom čine da njegovi objekti djeluju kao izljeveni iz jednog komada. Veza s tradicijom i uvriježenim načinom života održana je u rasporedu prostorija, u po&scaron;tovanju intimnosti prostora, a posebno u čestoj upotrebi drva i opeke. Uvodeći ponovo drvo i opeku kao građevne materijale usklađene s organskom koncepcijom arhitekture, A. je otvorio izvanredne tehničke i estetske mogućnosti primjene drva, specijalno u konstrukciji svodova (sportski stadion u Otaniemi, 1952). Upravo je drvo materijal, koji daje specifičan karakter cjelokupnoj Aaltovoj arhitekturi.<br /> Značenje je Aalta u tome, &scaron;to je smiono prihvatio i zadržao elemente fin. arhitekture i te lokalne elemente, umjetnički oblikovane, učinio općom svojinom suvremene arhitekture. Po&scaron;av&scaron;i od prirodnih oblika i njihove organske funkcije A. je izvr&scaron;io u arhitekturi odsudan prijelaz od racionalno-funkcionalnih oblika prema organskom shvaćanju umjetničke forme.&nbsp;&nbsp; Ž. D.<br /> LIT.: <em>S.</em> <em>Giedion,</em> O radu Alvar Aalta, Arhitektura i urbanizam, 1950, 9&mdash;10.</p>
<p><strong>AARSLEFF, Carl Wilhelm Oluf Peter,</strong> danski kipar (Nyborg, 14. VIII. 1852 &mdash; K&oslash;benhavn, 1918). Učenik i od 1901 prof. k&oslash;benhavnske akademije. U duhu klasicizma, koji vlada u danskoj plastici pod utjecajima B. Thorvaldsena, radi skulpturu s mitolo&scaron;kim temama, velike dekorativne kipove i reljefe za fasade javnih ustanova, portretna poprsja i statuete.</p>
<p><strong>ABA NOV&Aacute;K, Vilmos,</strong> madžarski slikar i grafičar (Budimpe&scaron;ta, 1894&mdash;1941). Učenik slikara K. Ferenczya i grafičara V. Olgyaia na budimpe&scaron;tanskoj akademiji. Slikao teme iz madž. života i portrete. A. N. je fantast, koji se individualno odvojio od matične struje tada suvremenog madž. slikarstva. Regionalne i provincijske motive interpretirao je s jakom narativnom pjesničkom notom. Karakteristični su njegov o&scaron;tar crtež i efektni koloristički kontrasti. Jedan od najboljih grafičara svoje generacije.</p>
<p><strong>ABACCO, Antonio dall&rsquo;</strong> (zvan i<strong> da Labacco</strong>), talijanski graditelj (Vercelli, oko 1495 &mdash; poslije 1567). U radionici Antonia da Sangalla ml. u Rimu izradio prema učiteljevu planu model Petrove bazilike. Izgradio fortifikacije u Parmi i Piacenzi. Pripisuje mu se portal rimske visokorenesansne palače<em> Sciarra-Colonna. </em>Upravljao građevnim radovima na lateranskoj crkvi i baptisteriju. Izdao teoretsko djelo<em> Libro... appartenente all&rsquo; architettura</em> (1552) s bakrorezima, &scaron;to ih je po njegovim crtežima izradio njegov sin<em> Mario dall&rsquo; A.; </em>ovi su bakrorezi poku&scaron;aj restitucije ant. rimskih građevina.</p>
<p><strong>ABACULUS </strong>v.<em> Abak</em></p>
<p><strong>ABADIE, Paul, ml.,</strong> francuski arhitekt i restaurator (Pariz, 9. XI. 1812 &mdash; 3. VIII. 1884). Restaurirao građevine u provinciji i u Parizu, gdje je od 1845 surađivao kod obnove<em> Notre-Dame </em>uz E. Viollet-le-Duca. Rje&scaron;avao suvremene građevne zadatke primjenjujući hist. stilske oblike (romaničko-bizant. bazilika <em>Sacr&eacute;-Coeur</em> u Parizu, 1874).</p>
<p><strong>ABAGAR (abgar, avgar),</strong> najstariji prikazi Kristova lika, koji po tradiciji nisu naslikani ljudskom rukom (grč. <em>ἀ&chi;&epsilon;&iota;&rho;&omicron;&pi;&omicron;&iota;&epsilon;&tau;ά</em> aheiropoieta od <em>ἀ</em> a<em> ne</em>,<em> &chi;&epsilon;ῖ&rho;</em> heir<em> ruka</em> i <em>&pi;&omicron;&iota;έ&omega;</em> poieo raditi). Nazvani po kralju Abgaru, kome je prema legendi Krist poslao svoj lik otisnut na tkanini. U abagare se ubraja i<em> Veronikin rubac. </em>Kod Srba i Bugara, svete sličice, znakovi i molitve, &scaron;to služe kao amajlije.</p>
<p><strong>ABAISI (da Baisio), Arduino,</strong> talijanski drvorezbar, član porodice, koja je potkraj XIV i u prvoj pol. XV<em> st.</em> djelovala u Ferrari, Firenci i Veneciji. A. A., nazvan<em> maestro subtilissimus ac nobilissimus,</em> spominje se 1406&mdash;54. Izrađivao rezbarene i intarzirane klupe, pultove za čitanje, te ormare za crkve, sakristije i knjižnice.</p>
<p><strong>ABAK</strong> (grč. <em>ἄ&beta;&alpha;&xi;</em>, abaks, lat. i engl.<em> abacus</em>, franc.<em> abaque, </em>njem.<em> Deckplatte</em>, tal.<em> abaco</em>), kod ant. naroda, ploča stola, pa računalo s kuglicama, koje je u kiparstvu Srednjeg vijeka često simbolički atribut Aritmetike. U arhitekturi je a. ploča, većinom kvadratnog oblika, kojom se zavr&scaron;ava kapitel stupa; na njoj počiva arhitrav, odnosno krak luka. Bitni je sastavni dio grč. dorskog, jonskog i korintskog reda, te rim. kompozitne glavice. U različitim oblicima primjenjuje se i u romaničkom, bizant. i gotičkom stilu kao i u klasicističkim varijantama, izvedenim iz ant. uzora.</p>
<p><strong>ABAKUL</strong> (lat.<em> abaculus</em>), abak malih razmjera; javlja se kod dekorativnih stupića.</p>
<p><strong>ABAŽUR</strong> (engl.<em> lamp-shade</em>, franc.<em> abat-jour</em>, njem.<em> Lampenschirm</em>, tal.<em> abbaino</em>), zaslon, sjenilo, koje se stavlja na svjetiljku radi ublaženja intenzivnosti izvora svjetlosti. Izrađuje se od porculana, kovine ili od žice prevučene providnim materijalom (papir, pergament, svila, tkanina, tanka koža i suvremeni sintetički produkti). Ima oblik kugle, polukugle, čunja, valjka, piramide, lampiona i sl. Često se izrađuje s intenzivnim fondom u određenoj boji (žuta, ružičasta), da bi se u prostoriji rasvjetom postigla stanovita atmosfera. Plohe abažura mogu biti ukra&scaron;ene vezivom i slikanim motivima (ornamentika, cvijeće); u Kini i u Japanu prekrivene su silhuetama izrađenima tu&scaron;em.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>ABBATE (Dell&rsquo;Abate), Niccol</strong><strong>&ograve; dell&rsquo;,</strong> talijanski slikar (Modena, oko 1512 &mdash; Francuska, 1571). Najistaknutiji član obitelji slikara manirista, koja je djelovala u XVI i prvoj pol. XVII<em> st.</em> Učio kod svog oca Giovannia i kipara A. Begarellia; radio pod utjecajem Correggia. Prvotno slikar u Modeni i Bologni, 1552 prelazi u Francusku, gdje postaje glavni suradnik F. Primaticcia kod dekoriranja dvora Fontainebleau; ovaj dvor postaje jedno od žari&scaron;ta, iz kojega se po Francuskoj pro&scaron;irila umjetnost visoke renesanse. A. je radio portrete, slike s mitolo&scaron;kim i hist. temama, nacrte za tapiserije, ukrase u emajlu i za predmete umjetnog obrta, djelomice uz pomoć svog sina<em> Giulia dell&rsquo; Abbate.</em> Giuliov sin<em> Ercole dell&rsquo; A.,</em> koji je umro u Modeni 1613, radio je u tom gradu freske s mitolo&scaron;kim i slike sa sakralnim temama.</p>
<p><strong>ABBATE CICCIO, L&rsquo;</strong> v.<em> Solimena, Francesco</em></p>
<p><strong>ABB&Eacute;MA, Louise,</strong> francuska slikarica i grafičarka (&Eacute;tampes, 30. X. 1858 &mdash; Pariz, 1927), učenica Ch. Chaplina, J.-J. Hennera i E.-A. Carolus-Durana. Pod utjecajem njihova dopadljivog akademskog načina radila portrete (Sarah Bernard, F. Lesseps, Ch. Garnier, J.-J. Henner), dekorativne slike i panoe za gradske vijećnice, teatre i javne ustanove. Bavila se akvarelom, pastelom i grafikom, surađivala u časopisima<em> Gazette des Beaux-Arts</em> i<em> L&rsquo;Art.</em></p>
<p><strong>ABBEVILLE</strong> (<em>Abbatis Villa;</em><strong> Ville de l&rsquo;abb&eacute; de St. Riquier</strong>), grad na u&scaron;ću rijeke Somme u sjev. Francuskoj. U Srednjem vijeku važan trgovački i industrijski centar. Spominje se od IX<em> st.;</em> građanska prava stječe 1130. God. 1279&mdash;1345, te 1361&mdash;1435 pod engl. suverenitetom. U Drugome svjetskom ratu stradao od bombardiranja.<br /> Značajni spomenici:<em> Beffroi</em> iz XIII<em> st.;</em> crkva<em> St. Gilles </em>građena u stilu engl. gotike; katedrala<em> St. Vulfran</em> (XIV&mdash;XV<em> st.</em>), sa fasadom u flamboyantnom stilu (1488); muzej galsko-rimskih starina.</p>
<p><strong>ABBEY, Edwin Austin,</strong> američki slikar (Philadelphia, 1. IV. 1852 &mdash; London, 1911). Studira u rodnome gradu, postaje ilustrator njujor&scaron;kog časopisa<em> Harper&rsquo;s Magazine,</em> a od 1883 živi u Londonu. Ilustrira Shakespearea, slika prizore iz legenda, historije i suvremenih zbivanja<em> (Krunisanje Edwarda VII).</em> Radi u ulju, akvarelu, freski (dekoracije) i litografiji.</p>
<p><strong>ABBIATI, Filippo,</strong> talijanski slikar (Milano, 1640 &mdash; 1715). Radio oltarske slike u Torinu, Pavi-i i Bergamu, no njegova se najvrednija djela nalaze u Saronnu<em> (Propovijed sv. Ivana)</em> i u Milanu. Sa F. Bianchiem radi 1696 freske u milanskoj crkvi S. Alessandro (u kupoli:<em> Trijumf sv. Trojstva;</em> u koru: prizori iz života sv. Aleksandra). Te su scene rađene u &scaron;irokoj kompoziciji, koja najavljuje slobodu i razmah dekorativnog slikarstva XVIII<em> st.</em></p>
<p><strong>ABBONDI, Antonio di Pietro</strong> v.<em> Scarpagnino</em></p>
<p><strong>ABBONDIO, Antonio</strong> v.<em> Abondio, Antonio</em></p>
<p><strong>ABBOT, Lemuel Francis,</strong> engleski slikar (pokrajina Leicestershire, 1760 &mdash; London, 1803). Učenik F. Haymana, portretist, solidan crtač (portreti admirala Nelsona). Njegovi portreti engl. umjetnika, liječnika i admirala grafički su reproducirani.</p>
<p><strong>ABDERA</strong> (grč. <em>Ἄ&beta;&delta;&eta;&rho;&alpha;</em>), <strong>1.</strong> starogrč. grad u Trakiji, rodno mjesto Protagore. Kovao je svoj novac od &larr; V<em> st.</em> pa do otprilike &larr; 350, kad je potpao pod vlast Filipa II Makedonskog.<br /> <strong>2.</strong> Dana&scaron;nja Adra u &scaron;panj. pokrajini Almer&iacute;-i. Taj su grad osnovali Feničani kao svoju koloniju. U Adri su pronađeni arheol. ostaci iz doba karta&scaron;ke, rim. i arap. vladavine.</p>
<p><strong>ABECEDA</strong> v.<em> Pismo</em></p>
<p><strong>ABEL, 1.&mdash;2. Bernhard i Arnold,</strong> njemački kipari iz K&ouml;lna (prvi umro 1563, a drugi 1564). Spominju se u vezi s grobnicom cara Maksimilijana I u Dvorskoj crkvi u Innsbrucku, za koju su trebali izvesti 24 mramorna reljefa s prizorima iz careva života, po nacrtima svoga brata slikara<em> Floriana Abela.</em> Na račun tog posla putovali su po Italiji i Holandiji, odakle su doveli kipara A. Colina, koji je izradio tri reljefa za spomenutu grobnicu.<br /> <strong>3. Florian,</strong> njemački slikar iz K&ouml;lna. Od 1560 djeluje u Pragu, gdje je umro oko 1565. God. 1561 izradio nacrte za 24 mramorna reljefa za nadgrobni spomenik Maksimilijana I u Dvorskoj crkvi u Innsbrucku. Izradbu reljefa preuzela su njegova braća<em> Bernhard</em> i<em> Arnold A.,</em> ali ih nisu dovr&scaron;ili.</p>
<p><strong>ABEL DE PUJOL, Alexandre-Denis </strong><em>v. Pujol, Alexandre-Denis</em></p>
<p><strong>ABESINIJA </strong><em>v.</em> Etiopija</p>
<p><strong>ABILDGAARD, Nicolai Abraham,</strong> danski slikar (K&oslash;benhavn, IV. 1743 &mdash; kraj Frederiksdala, 4. VI. 1809). Svr&scaron;iv&scaron;i akademiju u K&oslash;benhavnu proputovao Italiju studirajući antiku i kopirajući slikare visoke renesanse. Kao prof. k&oslash;benhavnske umjetničke akademije (od 1778) propagirao eklektički klasicizam, izvr&scaron;iv&scaron;i znatan utjecaj na svog učenika B. Thorvaldsena. Njegovo glavno djelo, hist. i alegorijske kompozicije u kralj. dvoru Christiansborgu, stradalo je od požara.</p>
<p><strong>ABOCIRANJE</strong> (tal.<em> abbozzare</em>, od<em> abbozzo</em>), skiciranje. U slikarstvu abocirati znači nabaciti crtež u glavnim potezima kao osnovu za sliku; u skulpturi, modelirati u glini glavne oblike, po kojima će se djelo izvesti definitivno.<em> Abociran,</em> skiciran.</p>
<p><strong>ABOLLA</strong> (lat.<em> ogrtač</em>), antički ogrtač bez rukava, upotrebljavao se za za&scaron;titu od nevremena. Njim su se obično služili vojnici. Podrijetlo vuče, čini se, iz starijeg željeznog doba.</p>
<p><strong>ABONDIO, 1. Alessandro,</strong> talijanski kipar i medaljer (oko 1580 &mdash; Prag, 1675), sin Antonia Abondia ml. Radi u Beču, od 1602 na dvoru u Pragu, gdje postaje 1606 dvorski kipar Rudolfa II, 1625&mdash;30 ponovo u Beču, a 1632&mdash;45 u službi bavarskog izbornog kneza Maksimilijana u M&uuml;nchenu (portreti i medalje). Iz tog razdoblja potječe i<em> Piet&agrave;</em> od obojena voska, izrađena 1640 po slici Quentina Matsysa. Kao medaljer, koji je prikazao niz austr. i bavar. vladara, povodi se dijelom za ocem, a dijelom za stilom holand. medaljera. Bio je izvanredno vje&scaron;t u keroplastici (modeliranje u vosku).<em><br /> </em><strong>2. Antonio, ml.,</strong> talijanski kipar i medaljer (Milano, 1538 &mdash; Beč, 22. V. 1591). Sin lombardijskog kipara istog imena; 1563&mdash;87 u službi dvora u Beču, Pragu i M&uuml;nchenu. Radio medalje s portretnim likovima austr. i bavarskih vladara i građana, te s alegorijskim i sakralnim temama. Njegove su brončane medalje karakteristične po otmjenoj jednostavnosti i slikovitosti modelacije. Izvodio i kolorirane medalje u vosku; ova se tehnika naročito pro&scaron;irila u Njemačkoj. A. se u pojedinim spisima spominje kao dvorski slikar; to se može odnositi na njegove kolorirane vo&scaron;tane medalje, jer atribucije nekih portreta, navodno njegovih, nisu dokazane. Abondiov portret u bakrorezu izradio 1574 hrv. grafičar Martin Kolunić Rota.</p>
<p><strong>ABOZZO</strong> v.<em> Abociranje</em></p>
<p><strong>ABRAKSAS</strong> (lat.<em> abraxas</em>), božanstvo sekte gnostika, koja je u svome spekulativnom sistemu povezivala pradavne istočnjačke mitove s kr&scaron;ćanskim naučanjem; vrhunac u razvoju dostiže gnosticizam oko pol. II<em> st.</em> A., kao najvi&scaron;e biće i moralni autoritet, vladar je iznad 365 eona, njemu podložnih emanacija božanstva. Riječ a. javlja se u antiki i Srednjem vijeku na gemama, koje su služile kao talismani protiv nesreće, uroka i smrti. Na geme su se urezivali likovi tajanstvenih božanstava, monstruozne prikaze s pijetlovom glavom, poluljudskim trupom i zmijolikim nogama, uokvirene magijskim anagramima, koji uvijek sadržavaju ime gnostičkog božanstva Abraksas. Ovakve geme i pečatnjaci od dragulja ili poludragulja izrađivali su se osobito u Siriji i Egiptu.<br /> LIT.:<em> A. Dieterich,</em> Abraxas, 1891. &mdash;<em> J. Trachtenberg,</em> Jewish Magic and Superstition, New York 1939. &mdash;<em> M. &Scaron;eper,</em> Antikne gemeamuleti nazvane gnostičkim gemama, VjHAD, 1942&mdash;43. S. Bić.</p>
<p><strong>ABRAMIĆ, Mihovil,</strong> arheolog (Pula, 11. V. 1884&mdash;). Gimnaziju zavr&scaron;io 1902 u Puli, studirao arheologiju, epigrafiku i historiju antike u Beču, doktorirao na temelju disertacije<em> Darstellung der grossen Lichtgottheiten bei den Griechen und R&ouml;mern.</em> Radi studija proputovao Italiju, Grčku, sjev. Afriku i Malu Aziju. God. 1910&mdash;13 radi u arheolo&scaron;kom institutu u Beču; 1913&mdash;19 direktor<em> Museo archeologico</em> u Ogleju<em> (Aquileii),</em> a 1920 zamjenik direktora splitskog Arheolo&scaron;kog muzeja. Poslije umirovljenja F. Bulića preuzima splitski muzej, kojemu je direktor do 1950. Vr&scaron;i arheolo&scaron;ka iskapanja u vi&scaron;e mjesta Panonije; u Ptuju<em> (Poetovio) </em>sudjeluje kod iskapanja mitreja, organizira ant. zbirku ptujskog muzeja. U Dalmaciji radi na iskapanjima u Ninu<em> (Aenona), </em>Solinu<em> (Salona),</em> Čitluku<em> (Aequum),</em> Kistanju<em> (Burnum)</em> i na Visu<em> (Issa).</em> Dao je naučni postav splitskom Arheolo&scaron;kom muzeju. Uređivao je, isprva sa F. Bulićem, a kasnije sam,<em> Vjesnik za arheologiju i historiju dalmatinsku.</em> Sa V. Hoffillerom uredio<em> Bulićev zbornik </em>(<em>Strena Buliciana,</em> Zagreb 1924), a sa G. Novakom <em>Serta Hiffilleriana</em> (Zagreb 1940). Izdao stručni vodič po Poetoviu. Od 1931 dopisni, a od 1947 pravi član JA.<em><br /> </em>BIBL.:<em> Sp&auml;tr&ouml;mische Gr&auml;berfunde in Velm,</em> Jahrbuch f&uuml;r Altertumskunde, 1909;<em> Untersuchungen in Norddalmatien,</em> Jahreshefte des &Ouml;sterreichischen arch&auml;ologischen Institutes, 1909;<em> Zur Geschichte Salonas,</em> Forschungen in Salona, 19<em>17; Arch&auml;ologische Funde in Pettau,</em> ibid., 1914;<em> Speculatoresi beneficiarii, </em>Starinar, 1922, str. 57&mdash;64;<em> Militaria Burnensia,</em> Bulićev zbornik, Zagreb 1924, str. 221&mdash;228;<em> Poetovio,</em> Beč 1925;<em> Grčki natpisi iz Solina,</em> VjAHD, 1924&mdash;25, str. 3&mdash;11;<em> O novim miljokazima i rimskim cestama stare Dalmacije,</em> ibid., 1926 &mdash;27, str. 139&mdash;155;<em> Basrelijef sv. Jurja (?) u Žrnovnici,</em> Starohrvatska prosvjeta, 1927, str. 77&mdash;83;<em> Der Sonnenschirm auf dalmatischen und norischen Reliefs</em>, Jahreshefte des &Ouml;sterreichischen arch&auml;ologischen Institutes, 1929;<em> Jedan doprinos k pitanju oblika hrvatske krune,</em> &Scaron;i&scaron;ićev zbornik, Zagreb 1930;<em> L&rsquo;art byzantin en Dalmatie,</em> M&eacute;lange Uspenskij, III, Paris 1930;<em> Ein neues KairosRelief,</em> Jahreshefte des &Ouml;sterreichischen arch&auml;ologischen Institutes, 1930;<em> Opaske o nekim spomenicima starog Poetovija,</em> Časopis za zgodovino in narodopisje, 1933, str. 129&mdash;144;<em> O predstavama Ilira na antiknim spomenicima,</em> ibid., 1937, str. 7&mdash;19;<em> Brončano poprsje iz okolice sv. Jurja uz Južnu željeznicu,</em> Brun&scaron;midov zbornik, Zagreb 1938, str. 49&mdash;54;<em> Novi votivni relijefi okonjenih božanstava iz Dalmacije,</em> Hoffillerov zbornik, Zagreb 1940, str. 279&mdash;307;<em> Zapadna nekropola antikne Salone,</em> VjAHD, 1935&mdash;49, str. 1&mdash;18;<em> Tyche (Fortuna) Salonićana &mdash; Grb starodrevnog grada Salone,</em> ibid., str. 279&mdash;289;<em> Arheolo&scaron;ka istraživanja grčke kolonije Issa na otoku Visu,</em> Ljetopis JA, 1949, 55, str. 9&mdash;15;<em> Felix Aquileia,</em> Studi Aquileiesi offerti a Giovanni Brusin, 1953;<em> Ein neues FortunaAlt&auml;rchen aus Mogontiacum,</em> Germania, 1953.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.<br /> LIT.:<em> F. &Scaron;i&scaron;ić,</em> Dr. Mihovil Abramić, Ljetopis JA, 1932, 44, str. 88&mdash;90.</p>
<p><strong>ABRAMOVIĆ, Ante,</strong> slikar (Posavski Podgajci, kotar Županja, 17. V. 1903&mdash;). Prva uputstva o slikarstvu dobio u Zagrebu od E. Toma&scaron;evića i O. Postružnika, zatim pre&scaron;ao u Beograd u Umetničku &scaron;kolu (1928&mdash;34). Priredio dve kolektivne izložbe u Beogradu (1940 i 1952). Izlaže redovno na<em> ULUSovi</em>m izložbama. Radi uglavnom u impresionističkom duhu. Karakteristična mu je paleta, kojom dominira ljubičast ton. Izuzetno se približava fauvizmu. Slika pejzaž, portret i mrtvu prirodu, retko kompoziciju. Prof. Vi&scaron;e pedago&scaron;ke &scaron;kole u Beogradu.<em><br /> </em>LIT.: Kolektivna izložba slika Ante Abramovića, Politika, 16. XII. 1940. &mdash; <em>P. Vasić,</em> Pejzaži i portreti Ante Abramovića, ibid., 8. XI. 1951. &mdash;<em> A. Čelebonović,</em> Izložba slika Ante Abramovića, Borba, 9. XI. 1952. &mdash;<em> M. B. Protić, </em>Izložba Ante Abramovića, NIN, 9. XI. 1952. &mdash;<em> Đ. Popović,</em> Izložbe u Oktobru, A. Abramović, Republika, 18. XI. 1952.&nbsp;&nbsp;&nbsp;&nbsp; Mi. Pr.</p>
<p><strong>ABRAMOWICZ, Bronisław,</strong> poljski slikar (Zaluch&oacute;w, 1837&mdash;?). Studirao u Var&scaron;avi, M&uuml;nchenu, Beču i kod J. Matejka u Krakovu, gdje živi i izlaže od 1868. Na način Matejkova akademskog romantizma slika hist. kompozicije, genre, likove u nar. no&scaron;njama, prizore iz lova i života u &scaron;umi, te portrete.</p>
<p><strong>&Aacute;BR&Aacute;NYI, Lajos,</strong> madžarski slikar (Budimpe&scaron;ta, 1849&mdash;1901). Studirao u M&uuml;nchenu i Parizu, gdje je bio učenik L.-J.-F. Bonnata. Slikar reprezentativnih portreta madž. feudalaca u t. zv. magnatskoj gali.</p>
<p><strong>ABRESCH, Franz,</strong> njemački grafičar XIX<em> st.,</em> učenik C. L. Frommela. Izradio u tehnici urezivanja u čeličnu ploču<em> (Stahlstich)</em> pejzaže, marine i ilustracije za izdanja: W. Tombleson, <em>Views of the Rhine,</em> 1832, zatim za<em> Das malerische und romantische Deutschland</em> i<em> Wiesbaden und Umgebung,</em> 1841.</p>
<p><strong>ABREVIJATURA</strong> (lat.<em> abbreviatio</em>), kratica, kraćenje u pisanju riječi u epigrafskim tekstovima. Kraćenja se redovno vr&scaron;e tako, da se navode samo početna slova pojedinih riječi, na pr. <em>D. M. S. &mdash; D(is) M(anibus) S(acrum)</em>. Abrevijature su česte u grčkim i rimskim natpisima, u rukopisnim tekstovima, na ikonama i dr.</p>
<p><strong>ABRY, L&eacute;on Eug&egrave;ne Auguste,</strong> belgijski slikar, crtač i grafičar (Antwerpen, 6. III. 1857 &mdash; 6. XI. 1905). Slikar hist. kompozicija, genrea, portreta i prizora iz vojničkog života. Dokumentaran ilustrator.</p>
<p><strong>ABSTRACTION-CR&Eacute;ATION,</strong> udruženje evropskih slikara i kipara apstraktnog izraza, koje se formiralo 15. II. 1931 u Parizu. Udruženje je izdavalo almanah (između 1932 i 1936), organiziralo izložbe, a povremeno je imalo i do 400 članova. Inicijatori i osnivači su braća A. Pevsner i Naum Gabo, te A. Herbin i G. Vantongerloo; od istaknutih umjetnika pridružili su im se V. Kandinski, P. Mondrian, H. Arp, M. Bill, R. Delaunay, A. Gleizes, F. Kupka, L. MoholyNagy, B. Nicholson, E. Prampolini, T. van Doesburg i dr. Različiti pravci, koji su se dotad očitovali u okviru nefiguralne umjetnosti (kao apstraktni ekspresionizam Kandinskog, apsolutno slikarstvo grupe<em> De Stijl,</em> biomorfne konkretizacije H. Arpa ili romantični konstruktivizam rus. slikara) međusobno su se unutar grupe<em> A.C.</em> prožimali i utjecali jedni na druge, no ideja o stilskoj sintezi ostala je neostvariva zbog heterogenog sastava udruženja.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; B. Ho.</p>
<p><strong>ABU MINA,</strong> &raquo;grad Menasa&laquo; u Egiptu. Mjesto je poznato po hodoča&scaron;ćima crkvi posvećenoj sv. Menasu. Iz nepotpunih iskapanja poznate su ranokr&scaron;ćanske građevine: sepulkralna bazilika iz vremena Teodozija (IV<em> st.</em>)<em>,</em> gdje je bilo mjesto predviđeno za martyrion; bazilika sa transeptom građena za Arkadija (395&mdash;408); jedan veliki baptisterij; dvije bazilike, od kojih je jedna cimiterijalna.</p>
<p><strong>ABU SIMBEL</strong> (danas<strong> Ipsambul</strong>), mjesto u Egiptu između prvog i drugog katarakta Nila sa dva hrama u pećinama iz doba Ramzesa II (oko &larr;1292 do &larr;1225). Na ulazu u veliki Amonov hram nalaze se četiri gorostasna lika Ramzesa II, isklesana u pećini. Po svojim likovnim obilježjima oni pripadaju umjetničkom krugu Novog egipat. carstva. Karakteristika ostvarenja toga kruga, koja se očituje i kod kipova Amenofisa III (Memnonovi kolosi), jest porast u dimenzijama figura, ali i gubitak unutarnje izražajne snage (u komparaciji sa statuama Kefrena ili Pisara iz doba Staroga carstva). U unutra&scaron;njosti abusimbelskih pećina nalaze se dvorane, riznice i spremi&scaron;ta s bogatim ukrasima u reljefu. Manji hram posvećen je božici Hator; na njegovu su pročelju kipovi vladara, njegove žene i djeteta.<br /> LIT.: v.<em> Egipat</em></p>
<p><strong>ABUNDANTIA</strong> (lat.<em> obilje</em>), kod Rimljana, personifikacija obilja, koja se na carskim novcima prikazuje u liku žene. Njezin je glavni atribut preokrenuti rog obilja, iz kojega se prosipaju darovi, a kad&scaron;to i klasje žita, &scaron;to ga drži u naručju. A. s rogom obilja ima na novcu simbolički predočiti blagostanje za vladavine pojedinog cara.</p>
<p><strong>ABYDOS </strong>(<strong>Abid, Abotu;</strong> grč. <em>Ἄ&beta;&upsilon;&delta;&omicron;&sigmaf;</em>), jedan od najstarijih gradova u gornjem Egiptu, poznat po nekropoli, koja se nalazi kod dana&scaron;njih sela el-Khirbah i el-Arabah el-Madfunah. U Abydosu su se sahranjivali vladari I i II dinastije; tu se, među ostalim, nalazi t. zv. Qsireion, grob kralja Djera iz I dinastije, kasnije smatran grobom Ozirisa, zatim hram Setia I i ru&scaron;evine velikog hrama Ramzesa II (&larr; XIII<em> st.</em>).</p>
<p><strong>ACAD&Eacute;MIE CARRI&Egrave;RE,</strong> slikarska &scaron;kola u Parizu, koju je oko 1898 osnovao i vodio Eug&egrave;ne Carri&egrave;re; prekinula je rad u prvom deceniju XX<em> st.</em> Bila je popularna medu kasnijim fauvistima zbog Carri&egrave;reove podr&scaron;ke mladim slikarima, koje je upućivao i poticao u prvim naporima, premda se s njihovim načinom slikanja nije slagao.</p>
<p><strong>ACAD&Eacute;MIE JULIAN,</strong> slobodna umjetnička &scaron;kola u Parizu; osnovao ju je 1860 slikar Rodolphe Julian. Oko 1888 skupljaju se u njoj budući nabisti (P. Bonnard, E. Vuillard, P. Ranson, F. Valloton), kasnije L. Corinth, H. Matisse i E. Nolde, a poslije 1903 A. Dunoyer de Segonzac, A. Derain, F. L&eacute;ger i M. Duchamp. Značenje je ove renomirane neoficijelne umjetničke &scaron;kole u tome, &scaron;to su u njoj mnogi, kasnije značajni umjetnici, imali mogućnost da izuče m&eacute;tier mimo ustaljenih metoda akademske nastave.</p>
<p><strong>ACAD&Eacute;MIE RANSON,</strong> umjetnička &scaron;kola u Parizu, koju je, vođen načelima nabističkog pokreta, osnovao 1908 slikar Paul Ranson. Kao nastavnici na toj akademiji, poznatoj po liberalnom stavu prema svim smjerovima, djelovali su M. Denis, P. S&eacute;rusier, E. Vuillard, M. Kissling, M. Gromaire i dr. Prestala je djelovati za vrijeme Drugoga svjetskog rata.</p>
<p><strong>ACAD&Eacute;MIE SUISSE,</strong> nazvana po biv&scaron;em modelu (zvanom &raquo;le p&egrave;re Suisse&laquo;), koji ju je osnovao u Parizu u prvim decenijama XIX<em> st.</em> Bila je poznata po dobrim modelima, pa su u njoj radili R. P. Bonington, G. Courbet i E. Delacroix. Kasnije se tu okupljaju impresionisti; posjećuje je i C&eacute;zanne. U njoj je u drugoj pol. XIX<em> st.</em> mladim slikarima bilo omogućeno da se izražavaju slobodno i nezavisno od akademskih metoda nastave.</p>
<p><strong>ACCIPIES-drvorez,</strong> vrsta grafike nazvana po tekstu na drvorezu nastalom u K&ouml;lnu 1490 &raquo;accipies tanti doctoris dogmata sancti&laquo;. Taj su naziv dobili drvorezi iz druge pol. XV<em> st., </em>na kojima su prikazane &scaron;kolske scene, t. j. učitelj s jednim ili vi&scaron;e učenika. Upotrebljavani su kao naslovne strane &scaron;kolskih knjiga u kasnom Srednjem vijeku u Njemačkoj, Italiji, Engleskoj, Holandiji i t. d. Formiralo se vi&scaron;e kompozicijskih tipova ovih drvoreza, značajnih kod proučavanja inkunabula.</p>
<p><strong>ACCOUDOIR </strong>(<strong>accotoir;</strong> franc.; engl.<em> leaningplace,</em> njem. <em>Armlehne, Armst&uuml;tze,</em> tal.<em> appogiatoio</em>), naslon za podlakticu, kojim su postrance ograđene klupe, stolice, naslonjači i balkonske ograde. Na crkvenim klupama u gotici i renesansi a. je, zajedno s naslonom, obično bogato dekoriran duborezom. Primjeri ovakvih rezbarija česti su u drvenom namje&scaron;taju u korovima (prezbiterijima) crkava u na&scaron;im krajevima. Nepoznati majstori izradili su rezbarene klupe u katedralama u Splitu (XIII<em> st.</em>) i u Rabu (XIV<em> st., </em>s gotičkim obilježjima). U katedrali u Trogiru izradio je sjedala s accoudoirima 1440 domaći majstor Ivan Budislavić, a u samostanu benediktinka u Zadru 1485 Ivan Korčulanin u prelaznim gotičko-renesansnim formama. Obilježja čiste renesanse imaju drvena korska sjedala u samostanu franjevaca u Hvaru, &scaron;to su ih 1583 izradili Frano Čiočić iz Korčule i Antun Spia iz Zadra.<br /> LIT. :<em> Lj. Karaman,</em> Pregled umjetnosti u Dalmaciji, Zagreb 1952.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>ACERO, Vicente,</strong> &scaron;panjolski graditelj. Radio u početku XVIII<em> st.</em> kao &raquo;posljednji churriguerrist&laquo;, sljedbenik stila &scaron;panjolskog kićenog baroka (v.<em> Churriguerra, Jos&eacute; de</em>). God. 1720 započeo graditi katedralu u C&aacute;dizu (dovr&scaron;ena 1838). Sudjelovao kod gradnje tvornice duhana u Sevilli. Po njegovim nacrtima izvedeno pročelje katedrale u M&aacute;lagi.</p>
<p><strong>ACHARD, Jean-Alexis,</strong> francuski slikar i grafičar (Voreppe, 18. VI. 1807 &mdash; Grenoble, 6. IX. 1884). Slikao i grafički obrađivao pejzažne motive iz franc. provincije pod utjecajem C. Corota.</p>
<p><strong>ACHEN (Aachen), Johann (Hans) von,</strong> njemački slikar (K&ouml;ln, 1552 &mdash; Prag, 1615). Studira u K&ouml;lnu kod flam. slikara E. Jerriga, a zatim u Italiji. Po povratku radi na dvoru u M&uuml;nchenu, a od 1601 kao komorni slikar Rudolfa II u Pragu. Uz B. Sprangera glavni predstavnik manirističkog načina slikanja, koje je prevladavalo kao moda na njem. dvorovima. Rutiner bez izrazitijih ličnih obilježja, konvencionalan portretist, koji spretno komponira figure u pokretu i primjenjuje efekte svijetla, prema uzoru Michelangela, Correggia i Tintoretta. Njegove slike i crteže reproducirali su mnogi tada&scaron;nji grafičari.<br /> LIT.:<em> R. A. Peltzer,</em> Der Hofmaler Hans von Aachen, seine Schule und seine Zeit, Jahrbuch der kunsthistorischen Sammlung in Wien, 1911&mdash;12.</p>
<p><strong>ACHENBACH, 1. Andreas,</strong> njemački slikar (Kassel, 29. IX. 1815 &mdash; D&uuml;sseldorf, 1. IV. 1910). Studirao na akademiji u D&uuml;sseldorfu, gdje je živio od 1846. Slikar divlje, uznemirene, burne nordijske krajine, poznat po svojim mračnim &scaron;umskim pozadinama, dramatskim morskim olujama i patetičnim prikazima brodoloma. Jedan od prvih pejzažista d&uuml;sseldorfske &scaron;kole, koji je prekinuo s romantikom i približio realističkom izražavanju njem. pejzažno slikarstvo XIX<em> st.</em> Radio bakropise i litografije.<br /> DJELA:<em> Sajamski dan u Italiji; Veče u Scheveningenu; Luka u Ostendeu za vrijeme plime; Hardangerfjord; Oluja na moru; Na Sjevernom moru; Norve&scaron;ki pejzaž.<br /> </em><strong>2. Oswald,</strong> njemački slikar (D&uuml;sseldorf, 2. II. 1827&mdash;1. II. 1905). Učenik, a kasnije profesor na akademiji u D&uuml;sseldorfu. Slikao pejzaže s motivima iz Italije i Alpa izrazito koloristički, nastojeći povezati množinu točno zahvaćenih detalja u harmonične cjeline. Postepeno prelazi s naturalističkog na realistički način obradbe.</p>
<p><strong>ACHEUL&Eacute;EN,</strong> kultura donjeg paleolitika. Naziv nosi po lokalitetu Saint-Acheul kod Amiensa, Francuska. Karakteristično oruđe je ručni klin (&raquo;coup de poing&laquo;) amigdaloidnog oblika; predstavlja daljnji razvoj chell&eacute;enskog tipa, ali je od njega pravilniji, finije izrađen. A. se dijeli u nekoliko faza, od kojih je najpoznatija posljednja, micoquienska faza s malim kremenim oruđem; ova faza označuje prijelaz u srednji paleolitik. Oruđa acheul&eacute;enskog tipa pronađena su u Francuskoj, Engleskoj, sjev. Africi, Prednjem Istoku i Armeniji; nema ih u srednjoj Evropi ni na Balkanu.&nbsp;&nbsp;&nbsp;&nbsp;&nbsp;&nbsp;&nbsp; Al. S.</p>
<p><strong>ACHTSCHELLINCK, Luc(as),</strong> flamanski slikar (Bruxelles, 16. I. 1626&mdash;12. V. 1699), učenik P. van der Borcha. Pejzažist, koji i religiozne motive radi kao pejzaže sa &scaron;tafažnim likovima iz Novog zavjeta i svetačkih legenda. Crtao kartone za tkaonice tapiserija u Bruxellesu.</p>
<p><strong>ACIER, Michel-Victor,</strong> francuski kipar (Versailles, 20. I. 1736 &mdash; Dresden, 1795). Od 1764 radi u manufakturi porculana u Meissenu; graciozno komponirani erotički i realistički motivi <em>(Sretan otac; Sretna mati; Pet čula; Razbijeno ogledalo)</em> odražavaju duh rokokoa i ukus tada&scaron;njeg dru&scaron;tva.</p>
<p><strong>ACKE, Johan Axel Gustaf,</strong> &scaron;vedski slikar i grafičar (Stockholm, 1. IV. 1859&mdash;1924). Studirao u Stockholmu i Parizu, putovao po Italiji, Belgiji, Nizozemskoj i Finskoj. Ranija ostvarenja u ulju i grafici realistički prikazuju teme iz seljačkog i ribarskog života. U kompozicijama i ilustracijama poslije 1898 glavni su motivi njegovih dekorativnih radova fantastičan svijet skandinavskih saga.</p>
<p><strong>ACKERMAN, Paul,</strong> francuski slikar rumunjskog podrijetla (Jassy, Rumunjska, 1908&mdash;). U Parizu boravi od 1912 i uči na <em>Acad&eacute;mie Moderne</em> (F. L&eacute;ger). Slika u novije vrijeme velike apstraktne kompozicije. Na platnu, pokrivenom &scaron;irokim mirnim plohama boja, ostvaruje inventivne grafičke kombinacije, u čemu se odražavaju reminiscencije na starije umjetnosti Istoka.</p>
<p><strong>ACKERMANN, Max,</strong> njemački slikar i grafičar (Berlin, 5. X. 1887&mdash;). Slikarstvo uči kod H. van de Veldea u Weimaru (1906), zatim na akademiji u Dresdenu, 1909 kod F. Stucka u M&uuml;nchenu i kod A. H&ouml;lzela u Stuttgartu. Po zavr&scaron;etku studija boravi neko vrijeme u Parizu. Član je umjetničke grupe<em> Der Blaue Reiter.</em> God. 1930 postaje prof. na akademiji u Stuttgartu. Za vrijeme nacizma žigosan kao jedan od predstavnika &raquo;entartete Kunst&laquo;. A. nastoji brižljivim komponiranjem boja postići čim skladniji muzikalniji koloristički efekt. Svoj način naziva<em> apsolutno slikarstvo</em> i smatra, da su osnovna izražajna sredstva apstrakcije, jednako kao i kod muzike, harmonija i ritam.</p>
<p><strong>ACQUA, Cesare dell&rsquo;,</strong> talijanski slikar (Piran, 22. VII. 1821 &mdash; Bruxelles, 1904). Zavr&scaron;iv&scaron;i mletačku akademiju slikao u Belgiji hist. genre i portrete. Oslikao pravoslavnu crkvu u Trstu i dvorac Miramare, radio studije nar. no&scaron;nja iz Istre.</p>
<p><strong>ACQUAFORTE </strong>v.<em> Bakropis</em></p>
<p><strong>ACQUATINTA</strong> v. <em>Akvatinta</em></p>
<p><strong>ACRUVIUM </strong>v<strong>. </strong><em>Kotor</em></p>
<p><strong>ACTA SANCTORUM</strong> (lat.<em> Djela svetaca</em>), opći naziv za zbirke legendarnih vijesti, koje se odnose na živote mučenika i svetaca. Njihovi se začeci nalaze u<em> Evanđeljima i Djelima apostolskim;</em> op&scaron;irnije su razrađeni u zap. crkvi u<em> Kalendarijima</em> i<em> Martirolozima</em>, a u ist. crkvi u<em> Menolozima</em> ili<em> Meneama.</em> Isusovac Jean Bolland (1596&mdash;1665) glavni je pokretač i organizator publikacije<em> Acta Sanctorum</em>, u kojoj su opisani životi svetaca počev&scaron;i od 1. I. prema godi&scaron;njem kalendaru. Ovo djelo nastavljaju njegovi sljedbenici, t. zv. bolandisti. Ovi spisi utjecali su na kr&scaron;ćansku ikonografiju utoliko, &scaron;to su pojedini likovni umjetnici u njima nalazili teme za sakralne kompozicije i u stanovitom smislu ilustrirali opise zbivanja, likova i sredine, prikazivali atribute mučeni&scaron;tva, simbole svetaca i sl.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>ACTION-PAINTING </strong>v.<em> Informel</em></p>
<p><strong>ACTIUM</strong> v. <em>Akcij</em></p>
<p><strong>ACUMINCUM</strong> v.<em> Slankamen</em></p>
<p><strong>AČEVSKI, Đorđi Ordanov,</strong> grafičar (Prilep, 10. IV. 1914&mdash;). Učio crtanje u Beogradu i Skopju. Izlagao na samostalnim izložbama u Prilepu, Skopju, Bitoli, Sofiji i drugim gradovima kao i na izložbama maked. likovnih umetnika.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; N. P. T.</p>
<p><strong>AD DRINUM </strong>v<strong>. </strong><em>Loznica</em></p>
<p><strong>AD FINES 1.</strong> v.<em> Kur&scaron;umlija<br /> </em><strong>2.</strong> v.<em> Topusko</em></p>
<p><strong>AD SCROFULAS </strong>v.<em> Dobra</em></p>
<p><strong>AD VIVUM</strong> (lat.;<em> prema živom</em>), u likovnim umjetnostima, crtati, slikati ili modelirati po prirodi, prema živu biću (modelu).</p>
<p><strong>ADA,</strong> selo u Bačkoj, Vojvodina. U Blagove&scaron;tenskoj crkvi nalazi se ikonostas, poslednji veliki rad (1863) Novaka Radonića, koji nije od naročite umetničke vrednosti. Radonić slikar-romantičar, naslikao je u crkvi i jednu ličnost iz narodne pesme, protopop Nedeljka.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kin.</p>
<p><strong>ADALBERT,</strong> talijanski iluminator u XII<em> st.</em> Njegovo su djelo pozlaćeni i kolorirani inicijali u<em> Bibliji</em> iz 1169, koja se nalazi u Certosi di Caeci kraj Pise. To je jedan od najvrednijih dokumenata toskanskog srednjovj. minijaturnog slikarstva s bizant. stilskim obilježjima.</p>
<p><strong>ADAM, 1. Albrecht,</strong> njemački slikar i litograf (N&ouml;rdlingen u Bavarskoj, 16. IV. 1786 &mdash; M&uuml;nchen, 28. VIII. 1862). Slikar ratnih scena i vladarskih portreta; smatran za života kao jedan od najboljih majstora ratnih motiva. Sudjelujući u Napoleonovoj vojni na Rusiju izradio crteže, koji su mu poslužili kao osnova za stotinu litografija.<br /> DJELA:<em> Bitka kod Borodina; Juri&scaron; na Monte Berico u bitki kod Vicenze; Bitka kod Novare; Bitka kod Custozze; Bitka kod Temi&scaron;vara;</em> portret Radetzkoga i nekoliko konjaničkih portreta Franje Josipa I.<strong><em><br /> </em></strong>LIT.:<em> A. Adam,</em> Aus dem Leben eines Schlachtenmalers (autobiografija), Stuttgart 1886.<strong><br /> 2. Eugen,</strong> njemački slikar (M&uuml;nchen, 22. I. 1817&mdash;4. VI. 1880), sin Albrechta Adama, čiju tradiciju nastavlja kao slikar ratnih motiva. Putujući Madžarskom, Hrvatskom i Dalmacijom inspirira se folklorom. Sudjeluje u Francusko-pruskom ratu 1870&mdash;71 i slika kompozicije s motivima iz Sedana i opsade Pariza.<br /> <strong>3. Fran&ccedil;ois-Gaspar-Balthasar,</strong> francuski kipar (Saint-S&eacute;bastien, 23. V. 1710 &mdash; Pariz, 1761), mladi sin i učenik Jacoba Sigisberta Adama. Radi u Francuskoj, zatim u Berlinu, gdje postaje prvi kipar Fridrika II. Za dvorac i park Sanssouci u Potsdamu izvodi u mramoru niz mitolo&scaron;kih i alegorijskih kipova <em>(Apolon; Jupiter; Vulkan i Venera; Dijana; Flora; Poezija). </em>&mdash; Njegovi radovi, uključiv&scaron;i i poprsja, pokazuju stanovitu tehničku vje&scaron;tinu, ali ostaju u granicama uobičajenih klasicističko-dekorativnih shema.<br /> <strong>4. Franz,</strong> njemački slikar (Milano, 4. V. 1815 &mdash; M&uuml;nchen, 30. IX. 1886), sin, učenik i suradnik Albrechta Adama. Živio u Beču i M&uuml;nchenu, slikao većinom teme iz ratova; u velikom broju kompozicija, crteža i ilustracija prikazao momente iz bitaka pred Moskvom, kod Solferina, Sedana, Orl&eacute;ansa, Mars-la-Toura i dr. Pojedine njegove slike reproducirane su u litografijama, između ostalih i<em> Logor Hrvata u vili Mestre.</em> Kasnije je obrađivao genre-prizore, kojima su glavne teme konji, jahači, sajmovi i sl. Smatran jednim od najboljih njem. slikara bitaka i konja u XIX<em> st.</em><br /> <strong>5. Henri Georges,</strong> francuski slikar, kipar i grafičar (Pariz, 18. I. 1904&mdash;). Od 1930 bavi se grafikom, a od 1940 i skulpturom. Izrađuje kartone za tapiserije, za koju je prona&scaron;ao i nov način tkanja. Ilustrira knjige (<em>Chim&egrave;res</em> G. de Nervala). Na<em> Biennaleu</em> u S&atilde;o Paulu 1953 dobio nagradu za grafiku. Posljednjih godina ističe se u tehnici bakroreza, suhe igle i bakropisa. U grafiku prevodi skulptorske motive: otisci konveksno-konkavnih volumena, izvedeni u najtananijim modulacijama od crnog do bijelog, dinamično su ritmizirani unutar složene kompozicione strukture cjeline. Takvom interpretacijom stiliziranih i u tonovima profinjenih motiva A. je uspio oblikovati svoj vlastiti izraz u suvremenoj apstraktnoj grafici.<br /> <strong>6. Jakob,</strong> austrijski grafičar i crtač (Beč, 9. X. 1748&mdash;16. IX. 1811). Učio na bečkoj akademiji. Pod utjecajem franc. grafičara E. Ficqueta, N. Lemirea i dr. radio u bakrorezu portrete austr. vladara, aristokracije i istaknutih suvremenika.<br /> <strong>7. Jacob-Sigisbert,</strong> francuski kipar (Nancy, 28. X. 1670 &mdash;7. V. 1747), najstariji predstavnik porodice, koja je dala nekoliko kipara. Radi u Metzu, Parizu i Nancyu većinom dekorativnu, alegorijsku i sakralnu skulpturu. Pripisuje mu se nekoliko radova u terakoti i drvu. J.-S. A. je artizan osrednjih kvaliteta.<br /> <strong>8. Lambert-Sigisbert,</strong> francuski kipar (Nancy, 10. X. 1700 &mdash; Pariz, 13. V. 1759). Učenik svog oca Jacoba-Sigisberta Adama u Parizu; razvio svoj likovni izraz u Rimu pod utjecajem G. L. Berninia. Glav. radovi: alegorijske i mitolo&scaron;ke grupe i figure za parkove i fontane (St. Cloud, Versailles), portretna poprsja (Luj XV), reljefi sa sakralnim motivima.<br /> <strong>9. Nicolas-S&eacute;bastien</strong> (zvan<strong> Adam ml.</strong>), francuski kipar (Nancy, 22. III. 1705 &mdash; Pariz, 27. III. 1778). Izradio niz dekorativnih skulptura za Versailles i opatiju Saint-Denis, unutra&scaron;nje dekoracije H&ocirc;tela de Soubise (dana&scaron;nja palača Nar. arhiva u Parizu), te mauzolej u crkvi u Nancyu. Član franc. Akademije, vje&scaron;t tehničar, mnogostran i marljiv, ali bez kreativnih obilježja.<br /> <strong>10. Robert,</strong> engleski arhitekt (Kirkcaldy u &Scaron;kotskoj, 1728 &mdash; London, 3. III. 1792). Začetnik neoklasicizma u Engleskoj u drugoj pol. XVIII<em> st.</em> Od 1754 studirao u Italiji elemente rim. antike, renesanse i baroka. Iz Italije krenuo sa C. L. Cl&eacute;risseauom i crtačem A. Zucchiem u Split da prouči Dioklecijanovu palaču. Za boravka od 5 sedmica snimao palaču i prema snimkama vr&scaron;io rekonstrukciju prvobitnog stanja. Po njegovoj je pretpostavci palača imala dva simetrično izgrađena dijela, od kojih je Dioklecijan jedan namijenio sebi, a drugi svom suvladaru Maksimijanu. Tu osnovu primaju kasnije J. Lavall&eacute;e i L. F. Cassas. Rezultate svog rada objavio u djelu<em> Ruins of the palace of the Emperor Diocletian at Spalatro in Dalmatia,</em> London 1764 (32 str. teksta i 61 list folio-formata s vedutama palače). Crteže za ilustrativni dio knjige izradili su u Veneciji crtači Santini, Scamozzi, E. Bartolozzi, A. Zucchi i A. Patton. Na temelju studija u Italiji i u Splitu stvorio je A. vlastiti stil, &scaron;to ga je primjenjivao kod svojih mnogobrojnih građevina: niza zgrada na Fitzroy-Sqareu, Stratford Placeu i kod Adelphi terrace u Londonu. U Edinburghu sagradio<em> Register Hall,</em> crkvu<em> St. George</em> i univerzitet, a u Glasgowu oporavili&scaron;te. Najboljim radom Adamovim smatra se<em> Keddleston Hali</em> kod Derbya. A. je s bratom Jamesom projektirao i kućni namje&scaron;taj.<br /> LIT.: The works in architecture of Robert and James Adam, I&mdash;III, London 1779: suppl. London, 1822; novo izd., London 1902. &mdash; The life and works of Robert Adam, Architectural review, London 1900. &mdash; <em>F. Bulić,</em> Razvoj arheolo&scaron;kih istraživanja u Dalmaciji kroz zadnji milenij, Zbornik MH, Zagreb 1925.<br /> <strong>Adam-stil,</strong> klasicistička stilska varijanta, &scaron;to su je u engl. arhitekturi, unutarnjim uređajima i pokućstvu uveli u drugoj pol. XVIII<em> st.</em> (počev&scaron;i od 1760) braća Robert i James Adam. Primjenjujući elemente rimske antike, a napose pompejanskih dekoracija, Robert Adam oblikovao je način ukra&scaron;avanja int&eacute;rieura, nazvan kao stil po njegovu imenu, služeći se stupovima, pilastrima, korni&scaron;ima, ni&scaron;ama, ornamentima u &scaron;tuku i polikromnim oslikavanjem. Plastični ukrasi na zidovima i stropovima, plo&scaron;ni i laki, izrađivali su se na tal. način od materijala zvanog<em> compo. </em>&raquo;Dio je njegova značenja uno&scaron;enje lakoće i gracioznosti u težak engleski svijet&laquo; (H. Muthesius). Elementi Adam-stila dolaze do punog izražaja u pokućstvu; mjesto ovalnih i nemirnih linija rokokoa i chippendalea (v.<em> Chippendale</em>) javljaju se novi jednostavni oblici, srodni elementima franc. stila Luja XVI. U Engleskoj su glavni predstavnici primjene ovog stila T. Sheraton, T. Shearer i G. Hepplewhite; izvan Engleske javljaju se njegovi karakteristični elementi u radovima njem. arhitekta F. W. Erdmannsdorffa.<br /> LIT.:<em> H. Muthesius,</em> Das englische Haus, III, Der Innenraum, 1911.<br /> <strong>11. William,</strong> &scaron;kotski graditelj, radi potkraj XVII i u poč. XVIII<em> st.</em> Najstariji član porodice istaknutih arhitekata. Prema njegovim crtežima izdana je zbirka bakroreza, nacrta i planova javnih zgrada u &Scaron;kotskoj,<em> Vitruvius scoticus, a collection of plans<sub>y </sub>&eacute;l&eacute;vations and sections of public buildings in Scotland</em> (1750).<br /> DJELA: Kralj, bolnica u Edinburghu i jedno krilo Hopetown Housea.</p>
<p><strong>ADAM KLISSI,</strong> selo u Rumunjskoj, između Silistrije i Constanţe, u čijoj je blizini 109 podignuta rotunda u spomen Trajanove pobjede nad Dačanima. Spomenik je prvi put uočila 1837 pruska vojna misija u Turskoj; 1862 podrobnije ga je opisao jedan franc. inženjer, smatrajući ga pogre&scaron;no grobnicom. Tek nakon aneksije Dobrudže Rumunjskoj 1878 otkrivena je njegova arheol. vrijednost, te mu rumunj. učenjak G. Tocilesco posvećuje značajnu monografiju. Masivni spomenik, visok oko 30 m, uzdiže se na okrugloj bazi. Bareljefi na prstenastim frizovima prikazuju scene s rim. vojnicima i zarobljenim Dačanima. Pri vrhu je vijenac, ukra&scaron;en nizom sima u obliku lavljih glava. Spomenik nema veću umjetničku vrijednost, jer je, čini se, improvizacija Trajanovih legionara. Danas se na mjestu nalazi samo okosnica spomenika, jer su ostaci plastičnog ukrasa u novije vrijeme preneseni u bukure&scaron;tanski Državni muzej, kako bi se sačuvali od potpunog uni&scaron;tenja.&nbsp;&nbsp;&nbsp; Al. S.<br /> <strong>ADAMO DA AROGNO,</strong> talijanski graditelj (?, druga pol. XII<em> st.</em> &mdash; Trident, oko 1230), djelovao u dijecezi Como. U Tridentu (Trentu, Trientu) nastavio gradnju katedrale, započete u XI<em> st.,</em> u kojoj je izveo svodove i bogato je ukrasio motivima lombardijske romanike. Gradnju su u XIII<em> st.</em> nastavili njegov sin<em> Enrico</em> i unuci<em> Zanibono</em> i<em> Adamo.</em></p>
<p><strong>ADAMOVIĆ, Stevan,</strong> kipar (H&oacute;dmez&ouml;vasarhely, 3. XI. 1878 &mdash;). Učiteljsku &scaron;kolu polazi u Somboru; 1906 upisao se na umjetničku akademiju u Bruxellesu. Bio je nastavnik crtanja u Velikoj Kikindi. U Bruxellesu je 1910 nagrađen velikom medaljom za skulpture<em> Sveta pjesma, Bolesno dijete, Fizička i moralna patnja.</em></p>
<p><strong>ADAMS, 1. George Gammon,</strong> engleski kipar i medaljer (Staines, 21. IV. 1821 &mdash; Acton Green Lodge, 4. III. 1898). Glav. radovi: medalje s portretom kraljice Viktorije; osam portretnih statua na javnim mjestima u Londonu i engl, gradovima; poprsja W. E. Gladstonea i B. Palmerstona.<br /> <strong>2</strong>.<strong> William,</strong> engleski keramičar (1745&mdash;1805), učenik i suradnik J. Wedgwooda. Njegova se keramika (porculan, emalj, kamenina i dr.) odlikuje čistim i strogim oblicima, finim crtežom i plavim intonacijama. Primjerci djel&acirc; zastupani u glavnim muzejima Engleske.</p>
<p><strong>ADAPTACIJA</strong> (lat. adaptus<em> primjeren, prikladan</em>), prilagođivanje, preude&scaron;avanje, preuređenje. U arhitekturi, preinaka građevine ili pojedinih njezinih dijelova. Često je uslovljena složenim urbanističkim, tehničkim i estetskim problemima ili izmjenom namjene.</p>
<p><strong>ADA-RUKOPIS,</strong> karolin&scaron;ki iluminirani rukopis<em> Evanđelja, </em>koji se čuva u Gradskoj biblioteci u Trieru. Tradicija tvrdi, da ga je dala izraditi oko god. 800 opatica Ada, navodna sestra Karla Velikog. Po ovom djelu, kao glavnom, naziva se<em> Ada-skupinom </em>niz iluminiranih karolin&scaron;kih rukopisa, nastalih u Aachenu i Trieru.</p>
<p><strong>ADEKVATAN</strong> (lat. adaequatus<em> izjednačen</em>), jednak, jednakih svojstava, primjeren nečemu. U likovnoj terminologiji govori se o adekvatnosti stila, izraza, kompozicije, kolorita i sl.</p>
<p><strong>ADELCRANTZ, 1. Carl Fredrīk,</strong> &scaron;vedski arhitekt (Stockholm, 3. I. 1716&mdash;1. III. 1796). Učenik C. G. Tessina na akademiji u Stockholmu. Od 1741 sudjeluje kod gradnje, dovr&scaron;avanja i uređenja kralj, palače u Stockholmu. Sagradio 1774&mdash;82 operu u Stockholmu. Reorganizirao &Scaron;vedsku akademiju likovnih umjetnosti 1768. Glav. predstavnik klasicizma u &Scaron;vedskoj.<br /> <strong>2</strong>. (prije<strong> T&ouml;rnquist), G&ouml;ran Josua,</strong> &scaron;vedski arhitekt (Stockholm, 15. XI. 1668&mdash;26. II. 1739). Kao učenik Nicodema Tessina ml. surađuje kod gradnje kraljevskog dvora u Stockholmu. Postaje dvorski arhitekt. U Stockholmu obnavlja crkve sv. Katarine i sv. Jakoba, a 1730&mdash;37 dovr&scaron;ava crkvu Hedwige-Eleonore.</p>
<p><strong>ADEODATUS,</strong> talijanski kipar iz Pise (XII<em> st.).</em> Na arhitravu portala crkve S.<em> Andrea</em> u Pistoi-i, uz reljef s prikazom puta i poklonstva Triju kraljeva, nalazi se napis:<em> Fecit hoc op. Gruamons magist. bon. et Adeodatus frater eins</em> (1166). Gruamons i njegov brat A. pripadaju pizanskoj romaničkoj &scaron;koli kipara Guglielma.</p>
<p><strong>ADITON</strong> (grč. <em>ἂ&delta;&upsilon;&tau;&omicron;&nu;</em> adyton<em> nepristupačno sveti&scaron;te;</em> sinonim <strong>abaton,</strong> grč. <em>ἂ&beta;&alpha;&tau;&omicron;&nu;</em>), strogo (obično zastorom) odijeljen dio sakralnog prostora u hramu, pristupačan samo posvećenim osobama (Sveti&scaron;te nad sveti&scaron;tima u jeruzalemskom hramu, sveti&scaron;te egipat. hramova, sveti&scaron;te Apolonova proroči&scaron;ta u Delfima, sveti&scaron;te iza ikonostasa u pravoslavnim crkvama).</p>
<p><strong>ADLER, Dankmar,</strong> američki arhitekt (Landsfeld, Sachsen-Weimar, 3. VII. 1844 &mdash; Chicago, 1900). Kao dječak preselio se iz Njemačke u Ameriku. Studira na<em> University of Michigans</em> od 1869 djeluje u Chicagu s arhitektom Louisom Sullivanom. Njihov zajednički rad predstavlja početak nove faze amer. arhitekture, kojom potiskuju tada&scaron;nji način građenja u kolonijalnom stilu, u importiranoj romantici i t. zv. historijskim stilovima. U okviru opće težnje za racionalizacijom i ekonomično&scaron;ću, karakterističnom za kapitalističku klasu Amerike, traže funkcionalna rje&scaron;enja u arhitekturi prije evr. arhitekata O. Wagnera i V. Horte. A. i Sullivan definiraju organizaciju i oblik građevine na temelju njene funkcije koristeći nove materijale, konstrukcije i suvremenu mehanizaciju. Prekretnicu u razvoju amer. arhitekture predstavlja njihovo zajedničko djelo<em> Palača saobraćaja</em> na Svjetskoj izložbi u Chicagu, 1893. Ostale Adlerove građevine:<em> Vickers Theatre; Central Music Hall; Union Trust Building</em> (St. Louis, Mo.), stanica<em> Union Railway</em> (New Orleans, La.), opera u Pueblu (Colo.); suradnja kod gradnje<em> Carnegie Halla</em> (New York).</p>
<p><strong>ADMET</strong> (grč. <em>Ἄ&delta;&mu;&eta;&tau;&omicron;&sigmaf;</em> Admetos<em> neukrotiv</em>), legendarni kralj u Feri u Tesaliji, jedan od Argonauta. Ljubimac Apolona, koji je za njega isposlovao kod Moira milost, da se može osloboditi od smrti, ako netko drugi pristane da umre mjesto njega. Kad su to odbili njegovi roditelji, preuzela je na sebe tu žrtvu njegova žena Alkestida. Nju je međutim Heraklo oteo Hadu i doveo je natrag mužu. Admet i Alkestida, simboli supru&scaron;ke ljubavi, prikazivani su i u ant. likovnim umjetnostima, tako na jednoj etrurskoj vazi, na zidnoj slici u Pompejima i na jednom reljefu.</p>
<p><strong>ADMONT,</strong> mjesto u &Scaron;tajerskoj, Austrija. Benediktinska opatija, osnovana 1074 (1865 djelomično izgorjela, kasnije obnovljena). Opatijska crkva ima dva gotička tornja; sliku na oltaru izradio B. Altomonte. Barokna biblioteka (ukra&scaron;ena njegovim slikama) sadržava oko 85.000 sv., od toga 90 inkunabula i 1100 rukopisa, među kojima je<em> Admonter H&uuml;ttenbuch </em>iz 1480, zbirka propisa o graditeljima i klesarima.</p>
<p><strong>ADONIS</strong> (grč. <em>Ἄ&delta;&omega;&nu;&iota;&sigmaf;</em>), lik iz ant. mitologije, mladić osobite ljepote, zbog kojega je Afrodita napustila Olimp, da bi s njim polazila u lov. Ljubomorni Ares dao je da ga u lovu usmrti vepar, a na želju Afrodite iz njegove je krvi nastao cvijet anemone. Kult Adonisa potječe iz Sirije i juž. Male Azije. U Ateni se slavio u ljetnim svečanostima<em> (Adonia),</em> a u helenističko doba osobito u Aleksandriji. U umjetničkim djelima prikazuje se većinom kao pratilac Afrodite. Najstariji likovi Adonisa nalaze se na etrurskim ogledalima, koja su nastala po uzoru na djela jonske i atičke umjetnosti &larr;V do &larr;III<em> st.</em> Njegov je lik poznat i s jedne vaze iz Apulije. Ranjeni A., oplakivan od Afrodite i Erosa, čest je motiv pompejanskoga zidnog slikarstva i reljefa na rim. sarkofazima. U kasnijim umjetničkim razdobljima javlja se u kompozicijama baroknog slikarstva i u klasicističkoj skulpturi.</p>
<p><strong>ADORACIJA</strong> (lat.<em> adoratio</em>), klanjanje, poklonstvo. Kao likovni motiv pojavljuje se na ant. grč. nadgrobnim spomenicima i slikama na vazama, te na rimskim reljefima i medaljama u vidu klanjanja božanstvu, vladaru ili pokojniku-heroju. Čest je motiv u kr&scaron;ćanskoj ikonografiji (poklonstvo pastira ili triju kraljeva Isusu).<em> Adorant </em>(lat.<em> adorans</em>) je u starokr&scaron;ćanskoj umjetnosti lik, koji se božanstvu klanja ležeći potrbu&scaron;ke (proskineza), a<em> orant</em> (lat.<em> orans</em>) moli se stojeći ili klečeći, ruku ra&scaron;irenih ili na grudima prekriženih.<br /> <strong>ADRAST</strong> (grč. <em>ἄ&delta;&rho;&alpha;&sigma;&tau;&omicron;&sigmaf;</em> adrastos<em> koji ne bježi</em>), u grč. mitologiji, isprva božanstvo srodno Dionizu, a kasnije heroj. Njegov kult potječe iz Male Azije, gdje je A. i likovno prikazivan; pojavljuje se također u reljefima na etrurskim urnama.</p>
<p><strong>ADRIAENSSEN, Alexander,</strong> flamanski slikar (Antwerpen, 1587 &mdash; 30. X. 1661), učenik A. van Laecka. Slikao mrtve prirode sa cvijećem, voćem, pticama, ribama i posuđem u prigu&scaron;enim srebrnastim tonalitetima clair-obscura.</p>
<p><strong>ADŽANTA,</strong> mjesto na sjeverozap. granici pokrajine Hayderabad u Indiji. U njegovoj okolici nalaze se mnogobrojni budistički samostani i hramovi uklesani u pećinama. Od 29 građevina u pećinama 24 su samostani, a 5 hramovi, primjeri indij. budističke sakralne arhitekture &larr; II&mdash;VII<em> st.</em> Najstariji hram iz sredine &larr; II<em> st.</em> ima oblik bazilike s apsidom i glavnim brodom. Najstariji samostan, iz prve pol. &larr; II<em> st</em>., velik je kvadratni prostor s ravnim krovom i bez i jednog potpornja, a oko njega se nalazi 12 mona&scaron;kih ćelija. Građevine su u toku stoljeća ukra&scaron;ivane skulpturom i freskama, u kojima se odrazuje nekoliko faza indij. umjetnosti.</p>
<p><strong>ADŽMIR</strong> <em>v</em>. <em>Ajmer</em></p>
<p><strong>AEDICULA</strong> <em>v</em>. <em>Edikula</em></p>
<p><strong>AELST, 1. Pierre van Edinghen (d&rsquo;Enghien),</strong> flamanski tkalac tapiserija u Bruxellesu. U toj se struci spominje od 1497. Glavno su mu djelo 7 tapiserija s prikazima djela apostolskih po originalnim Rafaelovim kartonima, sačuvanim u londonskom <em>Victoria and Albert Museumu.</em> Rad na tapiserijama započeo je 1516, a već 1519 bile su u Rimu i služile kao ukras zidova Sikstine. Premda se u tonu i detaljima donekle razlikuju od kartona, ove su tapiserije u&scaron;le u historiju tkalačkog umijeća kao primjer najvi&scaron;ih realizacija.<br /> <strong>2. (Aalst), Willem van,</strong> holandski slikar (Delft, 1625/26 &mdash; Amsterdam, poslije 1683). Učenik Everta van Aelsta; djeluje u Francuskoj i Italiji, gdje je zvan<em> Guillielmo D&rsquo;Olanda.</em> Slikar ukusno aranžiranih mrtvih priroda, u stilu holand. t. zv. malih majstora XVII<em> st.</em></p>
<p><strong>AENONA</strong> <em>v. Nin</em></p>
<p><strong>AEQUUM</strong><em> v. Čitluk</em></p>
<p><strong>AER</strong> (grč. <em>ῥ&iota;&pi;ί&delta;&iota;&omicron;&nu;, ἀέ&rho;</em> ripidion, aer; воздухъ<em> vazduh, atmosfera</em>), izvezena tkanina u crkvenoj upotrebi; služi za prekrivanje putira i diskosa na časnoj trpezi, prilikom liturgije i spremanja pričesnih darova. U ranohri&scaron;ćansko doba đakoni su čuvali darove ma&scaron;ući paunovim perima iznad njih, a kasnije čar&scaron;avom zvanim ripidion. S pojavom ripida, metalnih mahalica, čar&scaron;av dobija drugu namenu, deli se na tri dela i njima se pokrivaju darovi u diskosu i putiru; pokrivač za putir zvao se &pi;&omicron;&tau;&eta;&rho;&iota;ϰά&lambda;&lambda;&upsilon;&mu;&alpha; (poteriokallyma), za diskos &delta;&upsilon;&sigma;ϰ&omicron;ϰ&kappa;ά&lambda;&lambda;&upsilon;&mu;&alpha; (dyskokalyma), a treći, najdragocenije ukra&scaron;en, koji prekriva oba, zvao se<em> aer.</em> Kasniji naziv<em> vozduh</em> je slov. prevod grč. reči aer, nama je do&scaron;ao iz Rusije i od XVI<em> v.</em> prihvaćen kao na&scaron;.<br /> Na aerima su najče&scaron;će izvezene scene vezane za čin priče&scaron;ća ili život Hristov. Vez je obično izveden na svili, zlatnom i srebrnom žicom i svilenim koncem. U prvo vreme se rade na njima scene iz života Hrista i Bogorodice. Kod nas je najstariji vez toga tipa Ohridski a. iz XIII <em>v.</em>, dar grč. velikog eterijarha i žene mu Jevdokije Komnene; na njemu je izvezena pretstava<em> Raspeća. </em>U istu grupu idu i Hilandarski a. iz XIV<em> v.</em> sa pretstavom<em> Blagovesti</em> i<em> Rođenja</em>, vez čisto vizant. stila sa mnogo reminiscencija na slikarstvo tog vremena; Ohridski a. XIV&mdash;XV<em> v.</em> sa slikom Bogorodice Znamenja; a. sv. Klimenta Ohridskog sa pretstavom Vavedenja iz XV<em> v.</em> i Mile&scaron;evski a., vez dijaka Georgija iz 1660, rađen trudom Martirija jeromonaha u Beogradu; na njemu su izvezene pretstave<em> Raspeće</em> i<em> Vaznesenja</em> sa anđelima oko scena.<br /> Na drugoj grupi aera vezena je<em> Božanstvena liturgija:</em> na Hilandarskom vozduhu iz XIV&mdash;XV<em> v.</em> scena je data sa agnecom u putiru na časnom prestolu, dok sa strane stoje liturgičari Vasilije Veliki i Jovan Zlatousti sa anđelima; ovo je ređi, simbolički način prikazivanja liturgije. Uobičajeniji način je prikazan na Ohridskom aeru na&scaron;ivenom na pla&scaron;tanicu Andronika Paleologa iz XV<em> v.</em> i na aeru sv. Klimenta Ohridskog iz istog vremena: na njima sami liturgičari služe pred časnom trpezom bez agneca.<br /> Tema aera je i<em> Priče&scaron;će apostola:</em> na Hilandarskom vozduhu iz XIV&mdash;XV<em> v.</em> Hrist okružen anđelima priče&scaron;ćuje apostole, stojeći kod časne trpeze. Po harmoniji kompozicije, lepoti izrade likova i njihovih pokreta, on pretstavlja lep primer veza vizant. stila. Istoj grupi pripadaju rumun. a. Stefana Velikog iz 1493 iz Sucevite, a. iz Rossikona iz XV<em> v.,</em> a. sv. Klimenta u Ohridu iz XV&mdash;XVI<em> v.</em>, a. iz Castell Arcuata iz XV&mdash;XVI v., rumun. a. iz Dragomirne iz 1599.<br /> Na originalnom aeru manastira Trebinja, rađenom trudom proigumana Janićija iz Beograda a od ruke Despe vezilje 1659, nalaze se pretstave agneca u putiru, okruženog arhanđelima Mihailom i Gavrilom, zatim scene<em> Uspenja Bogorodice</em> i sno&scaron;enja Hrista sa krsta; ovaj a. već nagove&scaron;tava teme aera-pla&scaron;tanica.<br /> Kasniji aeri su uglavnom bez vezenih scena; ukra&scaron;eni su ili kriptogramom, kao na Beočinskom vozduhu iz 1664, vezu monahinje Salomije iz Rudnika, ili vegetabilnom ornamentikom. Na Atinskom aeru iz 1600 u bogatoj biljnoj ornamentici pretstavljen je agnec u putiru okružen anđelima, dok su kasniji grč. aeri, iz 1664, 1799 i dva iz 1800, ukra&scaron;eni samo vegetabilnom ornamentikom bez likovnih scena.<br /> <strong>Aer-epitafios</strong> (grč. <em>&sigma;&upsilon;&delta;ώ&nu;, &epsilon;&nu;&delta;ί&tau;&upsilon;, &epsilon;ἴ&lambda;&eta;&tau;&omicron;&nu;, ἀέ&rho;-έ&pi;ί&tau;&alpha;&phi;&iota;&omicron;&sigmaf;,</em> syndon, endity, eileton), svečani tip aera-pla&scaron;tanice koja se nosi u Velikom vhodu prilikom izno&scaron;enja pričesnih darova iz oltara. Vodi poreklo od platna kojim je Josif iz Arimateje zavio Hristovo telo prilikom pogreba. U III&mdash;IV<em> v.</em> ovo platno se naziva čista pla&scaron;tanica (<em>ἠ ϰ&alpha;&tau;&alpha;&rho;ά &sigma;&upsilon;&nu;&delta;ώ&nu;</em> hekatara syndon) i njime se pokriva oltar. Kasnije se na oltar stavlja trapezoforos (<em>&epsilon;&nu;&delta;ί&tau;&nu;</em> endity), a u VII&mdash;VIII<em> v.</em> preko njega i iliton (<em>ἔ&iota;&lambda;&eta;&tau;ό&nu;</em> eileton). Kombinacijom ove dve tkanine razvio se dana&scaron;nji tip aera-epitafiosa. Već u XV<em> v.</em> pla&scaron;tanica se zove a., a iliton dobija drugu namenu, dok najzad u XVI<em> v.</em> nije zamenjen antiminsom (<em>ά&nu;&tau;&iota;&mu;ή&nu;&sigma;&iota;&omicron;&nu;</em> antimension).<br /> Aer-epitafios je uvek bogato ukra&scaron;en vezenim likovnim pretstavama: od XIII do XV <em>v.</em> na njemu se veze mrtvi Hrist okružen anđelima, često sa simbolima jevanđelista u ugaonim segmentima. Najdragoceniji primeri ovog tipa su: Ohridska pla&scaron;tanica Andronika Paleologa rađena krajem XIII<em> v.</em> po vizant. kanonu. Njene su kasnije varijante, mnogo manje umetničke vrednosti: pla&scaron;tanica Matije i Ane iz Bačkova rađena u XIV <em>v.</em>, pla&scaron;tanica Nikole i sina Jovana iz 1407, danas u londonskom muzeju South Kensington, i pla&scaron;tanica sv. Marka u Veneciji iz XV<em> v.</em> Hilandarska pla&scaron;tanica manastira Pantokratora sa kraja XIII &mdash; poč. XIV<em> v.</em> je upro&scaron;ćena varijanta ovog tipa, ona daje samog Hrista na ornamentisanoj pozadini.<br /> Zanimljiv tip sa uno&scaron;enjem novih elemenata u stil i kompoziciju pretstavlja Solunska pla&scaron;tanica iz XIV<em> v.</em> koja se čuva u Atini; međutim osim centralne teme na njoj su vezene i dve scene priče&scaron;ća apostola, &scaron;to pretstavlja jo&scaron; vezu sa prvobitnim aerima. Pla&scaron;tanica Jovana Skopskog iz XIV<em> v.</em> iz Hilandara pripada istoj grupi; na njoj je centralna scena takođe uokvirena scenama iz života Hristovog i pretstavom euharistije. Stil Solunske pla&scaron;tanice nastavlja se na pla&scaron;tanici mitropolita Antonija iz Herakleje, koja se danas čuva u Studenici; na njoj se kompozicija postepeno oslobađa od vizant. sheme. Rumun. pla&scaron;tanica Anastasa igumana iz 1392 nastavlja ne&scaron;to primitivnije isti stil. Kulminacija razvitka ovog stila se oseća na Putanskoj pla&scaron;tanici iz 1405, radu vezilje Jefimije-Eupraksije; kompozicija se tu oslobađa od sheme, oživljena je pokretom figura i njihovim harmoničkim rasporedom. Pla&scaron;tanica Milutina Uro&scaron;a iz kraja XIII &mdash; poč. XIV<em> v.</em> iz Beogradskog crkvenog muzeja ima sasvim originalnu kompoziciju: Hrist leži frontalno položen, anđeli oko njega doletaju sa svih strana pokrivenih ruku kao u euharistiji.<br /> <strong>Aer-epitafios-trenos</strong> (grč. <em>&tau;&rho;έ&nu;&omicron;&sigmaf;</em>), drugi tip epitafiosa, pla&scaron;tanica Velikog petka na kojoj je pretstavljeno oplakivanje Hrista. Takve su pla&scaron;tanice u upotrebi u XIV&mdash;XIX<em> v.</em> Oplakivanje Hrista se pretstavlja na dva načina: na starijim trenosima Hrist leži okružen anđelima, dok Bogorodica stoji iza njega, grli ga ili mu sedi čelo glave i plače (od XV <em>v.</em>); u pozadini su apostoli. Ti trenosi su se razvili iz aera-epitafiosa gde je prisustvo anđela neophodno. Takvi su: trenos iz Kozije, rađen 1396, sad u Moskvi; trenos Silvena igumana iz Neamta, rađen 1437 u Rumuniji; trenos Stefana Velikog, Marije, Aleksandra i Bogdana Vlada iz 1490, iz Putne u Rumuniji (u njegovoj kompoziciji ima mnogo neposrednosti u izlaganju). Takav je trenos Stefana, Marije i Aleksandra rađen 1494, sad u Moldoviti u Rumuniji; Mile&scaron;evski trenos moldavskog vojvode Aleksandra i žene mu Roksane koja je sa kćerima 1567 vezla ovaj dar, a opravljala ga devica Ana u Osijeku. To je ustvari prelazni tip u drugu vrstu trenosa na kojima anđele postepeno zamenjuju realne figure, veći broj apostola i mironosnice. Takav je Lesnovski trenos Jovana Siropula iz XIV<em> v.</em>, sad u Hilandaru, trenos Petra Rare&scaron;a i njegove dece, rađen 1545, iz manastira Dionisioua u Rumuniji, dok trenos monaha Longina iz 1597, koji se čuva u riznici manastira Peći, nije vezen nego je slikan; toga su tipa i grč. trenosi Simeona Teodosija iz 1599, Jovana Komnena iz 1649, Sirianodoma iz XVII<em> v.</em>, mitropolita Stefana iz 1652 i trenos iz 1682. Istoj grupi pripada trenos jerođakona Makarija iz Komorana, rađen 1693, i grč. trenosi iz 1723 i 1732, zatim trenos kaluđera Teodosija iz 1738, iz grč. manastira Somele, i grč. trenos iz 1829.<br /> Na poslednjim trenosima vizant. stil se polako degeneri&scaron;e i unose se barokni elementi. Takvi su trenosi srp. pravoslavne crkve u Gy&ouml;ru iz XVIII<em> v.,</em> trenos Hristifora Žefarovića iz 1752, sad u Pe&scaron;ti, trenos iz Temi&scaron;vara rađen 1787, i trenos vezilje Marine Rueland iz 1800, dar Konstantina i Jovana Copanulia iz Novog Sada.<br /> LIT.:<em> L. Mirković,</em> Pravoslavna liturgika, I, Sremski Karlovci 1918. &mdash; <em>V. Draghiceanu,</em> Un epitaf al mitropolitului Stefan din anul 1652, Buletinul Comisiunii monumentelor istorice, 1929. &mdash;<em> R. Grujić,</em> Hvostanski aer i nereski trenos, Starinar, 1930. &mdash;<em> L. Mirković,</em> Crkveni umetnički vez, Beograd 1940. <em>&mdash; G. Millet,</em> Broderies religieuses de style byzantin, Paris 1947. &mdash; Г. &Sigma;&omega;&Tau;HPIOϓ, TA &Lambda;&Epsilon;&Iota;&Tau;&Omicron;ϓ&Rho;&Gamma;&Iota;&Kappa;&Alpha; &Alpha;&Mu;&Phi;&Iota;&Alpha; &Tau;&Chi;&Sigma;&Omicron;&Rho;&Theta;&Omicron;&Delta;&Xi;&Omicron;ϓ &Epsilon;&Lambda;&Lambda;&Eta;&Nu;&Iota;&Kappa;&Eta;&Sigma;, &Epsilon;&Kappa;&Kappa;&Pi;&Eta;&Sigma;&Iota;&Alpha;&Sigma;, &Sigma;&Nu; &Alpha;&Theta;&Eta;&Nu;&Alpha;&Iota;&Sigma; 1949- &mdash; &Mu;&Omicron;ϓ&Sigma;&Epsilon;&Iota;O&Nu; &Mu;&Pi;&Epsilon;&Nu;&Alpha;&Kappa;&Eta;, &Epsilon;&Kappa;&Kappa;&Pi;&Eta;&Sigma;&Iota;&Alpha;&Sigma;&Tau;&Iota;&Kappa;&Alpha; &Kappa;&Epsilon;&Nu;&Tau;&Eta;&Mu;&Alpha;&Tau;&Alpha; ϓ&Pi;&Omicron; &Epsilon;ϓ&Gamma;&Epsilon;&Nu;&Iota;&Alpha;&Sigma; &Beta;&Epsilon;&Eta; &Chi;&Alpha;&Tau;&Zeta;&Eta;&Alpha;&Alpha;&Kappa;&Eta;, &Epsilon;&Nu; &Alpha;&Theta;&Eta;&Nu;&Alpha;&Iota;&Sigma; 1953.&middot;&mdash; Katalog riznice manastira Pećke patrijar&scaron;ije, Pri&scaron;tina 1957.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; A. Vas.</p>
<p><strong>AERT, Jehan</strong> (zvan i<strong> Arnold de Maestricht</strong> ili<strong> Aert van Tricht</strong>), flamanski ljevač i kipar u Li&egrave;geu potkraj XV<em> st.</em> Pripada zaključnoj fazi flam. kićene gotike, koju u kiparstvu obilježava naturalizam.<br /> DJELA: Bakrena krstionica baptisterija u s&rsquo;Hertogenboschu, 1492; balustrada sa svijećnjacima za kor crkve St. Victor u Xantenu, 1501; kamena krstionica u Notre-Dame u Maestrichtu.</p>
<p><strong>AERTS, Jean,</strong> flamanski kipar i klesar (? &mdash; Brugge, 29. VI. 1620). Klesanje učio vjerojatno kod oca. Oko 1600 izradio za crkvu Notre-Dame u Bruggeu figure Krista, Marije, sv. Ivana i scene s prorocima, 1602 kip Filipa II za gradsku vijećnicu, a vjerojatno je autor tabernakula crkve u Nieuportu, jednog od najznačajnijih djela flam. kiparstva potkraj XVI<em> st.</em> od kamena i cizeliranog bakra. Izvodio je i dekorativne klesarske radove.</p>
<p><strong>AERTSEN, 1. Pieterszen (Pietersz Aert),</strong> holandski slikar iz Amsterdama (oko 1550 &mdash; 12. VII. 1612), sin, učenik i sljedbenik Pietera Aertsena. Radi skupne portrete i sakralne slike. Djela mu se nalaze u Amsterdamu (<em>Anatomija dr. Sebastiana Egbertsza,</em> Rijksmuseum), Leidenu, Křbenhavnu i Lenjingradu.<br /> <strong>2. (Aartsen), Pieter</strong> (zvan<strong> Lange Pier</strong>), holandski slikar (vjerojatno Amsterdam, 1508 &mdash; Amsterdam, VI. 1575). Učenik Allarta Claesza; živi u Antwerpenu, a od 1555 u Amsterdamu. Kao slikar sakralnih tema ne prelazi granice konvencionalnog izraza. Njegovi prikazi pučkog života<em> (Seoska svečanost; Seljačka gozba)</em> po motivima su blizi djelima P. Bruegela st., ali ostaju deskriptivni. Kao slikar mrtvih priroda<em> (Izlog mesnice)</em> prethodnik je F. Snydersa, J. Fyta i plejade flam. i holand. slikara ovoga genrea. Boraveći u Antwerpenu bio je u dodiru s tamo&scaron;njom slikarskom &scaron;kolom t. zv. romanista, koji su se obraćali tal. uzorima, no A. ostaje pretežno dosljedan holand. naturalističkom shvaćanju.<br /> LIT.:<em> J. Sievers,</em> Pieter Aertsen, Halle a. S. 1908.</p>
<p><strong>AETION</strong> (grč<em>.<strong> ̉</strong>Aє&tau;ί&omega;&nu;</em><strong>),</strong> grčki slikar (druga pol. &larr; IV<em> st.</em>). Plinije spominje 4 njegove slike, a sliku<em> Svadba Aleksandra i Roksane</em>, izrađenu u tehnici tempere, iscrpno je opisao Lukijan. Čini se, da je ta slika utjecala na zidnu sliku iz rim. doba poznatu pod imenom<em> Aldobrandinska svadba.</em> Sodomina freska (1508) u rim. vili Farnesina rađena je prema Lukijanovu opisu.</p>
<p><strong>AFAN DE RIVERA, Karlo,</strong> slikar (Mali Lo&scaron;inj, 28. X. 1885&mdash;). Zavr&scaron;io Vi&scaron;u &scaron;kolu za umjetnost i umjetni obrt u Zagrebu. Od 1918 radi u Mostaru kao slikar, scenograf i nastavnik crtanja. U akvarelu radi na akademski način narodne motive, mrtvu prirodu, int&eacute;rieure, portrete i pejzaže. Izlagao u Zagrebu (od 1917), Beogradu (1937), u Sarajevu (1946) na Cetinju (1951), i Mostaru (1953). Kopirao freske u manastirima Gračanici i Dečanima.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Ti.</p>
<p><strong>AFANASJEV (Afanas&rsquo;ev), 1. Afanasij,</strong> ruski bakrorezac; djelovao 1809&mdash;26 u Moskvi, gdje je pripadao &scaron;koli &scaron;tampara i kolekcionara P. P. Beketova. Izradio oko 300 portreta znamenitih rus. ličnosti, koji su objelodanjeni u tri knjige (1821&mdash;24&mdash;44). Portretist vladara.<br /> <strong>2</strong>.<strong> Afanasij Afanasijevič,</strong> ruski bakrorezac (?, 16. II. 1758 &mdash;?, oko 1800). Učenik petrogradske akademije. Grafički reproducirao djela stranih majstora (J.-B. Greuze), radio u bakrorezu portrete rus. vladara.<br /> <strong>3. Aleksandr Gavrilovič,</strong> ruski bakrorezac; djelovao u Moskvi između 1816 i 1856. Radio u bakrorezu portrete, pejzaže i modne figurine, ilustrirao publikacije o starinama, historiji, svecima i samostanima.<br /> <strong>4. Konstantin Jakovljevič,</strong> ruski bakrorezac (Petrograd, 31. V. 1793&mdash;3. X. 1857). Prvi gravirao u čeliku, a bavio se i litografijom. Portretist i ilustrator, ostavio preko 400 radova.<br /> <strong>5. Pjotr,</strong> ruski slikar XVII<em> st.</em> u Nižnjem Novgorodu. God. 1666 surađuje kod izradbe zidnih slika u crkvi sv. Spasa u Moskvi.<br /> <strong>6. Vasilij,</strong> ruski slikar XVII<em> st.</em> u Moskvi. God. 1668 surađuje kod izradbe zidnih slika u Sarvinskom manastiru, zatim kod dekorativnih radova u carskim odajama u Kremlju.</p>
<p><strong>AFFONSO, Jorge,</strong> portugalski slikar (kraj XV<em> st.</em> &mdash; 1540). Upravljao slikarskom radionicom u Lisabonu, koja je uz &scaron;kolu u Viseu-u bila centar razvoja t. zv. manuelskog stila u portug. slikarstvu. Od 1508 dvorski slikar i nadziratelj svih slikarskih radova. Pripisuje mu se ciklus slika u rotundi u Tomaru, koji je stilski srodan djelima iz njegove radionice (povezanost s flam. tradicijom, osjećaj za materiju i boju i monumentalnu kompoziciju).</p>
<p><strong>AFFRESCO</strong> v.<em> Zidno slikarstvo</em></p>
<p><strong>AFGANISTAN,</strong> država u zap. Aziji. Prema sjeveru graniči sa SSSR-om (pustinja Kara Qum u Turkmenistanu i visočje Pamir u Uzbekistanu), prema istoku s Indijom, prema jugu s Pakistanom, a prema zapadu s Iranom. Sredinom zemlje proteže se gorski lanac Hindukuś, koji se prema zapadu produžuje prema Elbursu. A. presijeca od zapada prema istoku stara &raquo;kraljevska cesta&laquo; iz Irana preko Balkha, Aibaga, Bāmiyāna i Kabula u Indiju. Uz tu cestu redaju se spomenici vi&scaron;e razdoblja; u Aibagu su sačuvani spomenici, koji upućuju na mogućnost, da su nastali u predbudističko doba, za kulta Zoroastrova. Budizam je u toku svog &scaron;irenja prema zapadu zahvatio i A.; na tom teritoriju zatekao je polunomade Yue-che, koje su u prvoj pol. &larr; II<em> st.</em> iz Kine protjerali Hiong-nu (Huni). Yue-che su se naselili u Afganistanu, gdje je od kraja &larr; IV<em> st.</em> vladao jak utjecaj Zapada. Aleksandar Veliki i grč. čete osigurali su na tom području strate&scaron;ke točke, koje su &scaron;titile put u Indiju. Novija iskapanja na prostranom terenu stare države Ku&scaron;ana potvrđuju međusobne kulturne i ekonomske veze između Evrope i ovih udaljenih pokrajina nekada&scaron;nje Aleksandrove države (rim. novac, grčko-rim. ili aleksandrijski predmeti od sadre, aleksandrijsko ili sirijsko staklo). U Kapiśi-Begrāmu (sredi&scaron;njem dijelu Afganistana), koji je ishodi&scaron;te velikog trgovačkog puta u dolinu Gangesa, nađene su uz ovakve predmete i kin. lakirane posude. &mdash; Yue-che postepeno osvajaju Baktrijanu (pokrajinu Bakh), Seistan(juž. dio sada&scaron;njeg Afganistana), Gandhāru (kraj oko Peśawāra), zap. Pu&ntilde;jāb (Taxila) i Kapiśa (predio Begrām u Afganistanu), te Sind. Njihova osvojena područja sjedinila je pod jednu vlast dinastija Kuśana u I i II <em>st.</em> Kuśani stvaraju jaku državu, koja se proteže od Amu-Dar&rsquo;je do ravnice Gangesa, sa sredi&scaron;tima u Baktrijani i Kabulu, a kontrolirali su Sogdijanu i sredi&scaron;nju Aziju. Neke veze i srodnost spomenika daju naslutiti, da se njihova vlast protezala i do Indokine. Grčko-budistička umjetnost (v.<em> Indija)</em> naročito se afirmirala u pokrajinama Gandhāri, Kapiśi, Daktrijani, Sogdijani i Badaksanu (sada&scaron;nja područja Turkestana, Afganistana i dijela Pu&ntilde;jāba). Ist. joj je granica grad Taksaśila &mdash; Taxila, a na zapadu su provincije Kabul i Kapiśa. Ishodi&scaron;tem grčko-budističke umjetnosti nauka smatra okolinu Peśawāra, dok je svoj najvi&scaron;i uspon ta umjetnost dosegla u Gandhāri i Kapiśi. &mdash; Srodna je grčko-budističkoj umjetnosti iransko-budistička varijanta, koja je upravo u Afganistanu, gdje se te dvije jake kulturne zone sudaraju i povremeno pretapaju, dala najznačajnije spomenike u Bāmiyānu, Kakraku i dr.<br /> Budistička arhitektura Afganistana gandhārskog je tipa. Značajne su iskopine kuśanskog grada Kapiśa s brojnim stupāma. Stupe na području Afganistana srodne su stupāma u Indiji i na Ceylonu. Postavljene su na terasi, a često je između terase i humka umetnut poligonalni pojas nalik na atiku, da bi se pojačao dojam monumentalnosti. Stupe se redaju uz &raquo;kraljevsku cestu&laquo;, a posebno se ističu one u Balkhu, Bāmivānu, Djelalabādu i Peśawāru. U krajevima, koji su bogatiji glinom nego kamenom, veći je dio stupa građen od opeke. &mdash; Drugu grupu budističke arhitekture predstavljaju pećinski hramovi (śikhara) i samostani (vihāra). Svojom veličinom i monumentalno&scaron;cu ističe se samostanski kompleks u Bāmiyānu s nizom sveti&scaron;ta i dvorana uklesanih u pećinu. Dvije ni&scaron;e sadržavaju monumentalne prikaze Budhe. U stijenu je uklesana jezgra figure, dok je draperija odjeće modelirana od gline pomije&scaron;ane s trskom. Glinu pokriva tanak sloj sadre, koji je bio podloga za polihromiju i pozlatu. Manji je lik (35<em> m</em><em>)</em> iz III ili V<em> st</em>., a veći (53 m) nastao je oko 100 god. kasnije. Draperija odjeće modelirana je na armaturi od užadi, pričvr&scaron;ćene na komade drva, koji su uzidani u kamen. Veći broj identičnih stupa nalazi se u Hindukuśu, u Mohiu i Aimaqu. Kin. hodočasnik Fa-Hien opisuje god. 399 spilju u Tholyu (vjerojatno dana&scaron;nji Citral), u kojoj je kip Bodhisattwe, visok 48 stopa. Ove su spilje vjerojatno zap. izdanak kompleksa spiljske arhitekture, koji se u Kini proteže oko Tarima, u Y&uuml;ng-Kangu i u Lung-Menu, a u Indiji u Ajanti, Elephanti, Karliu i dr. &mdash; Dobro je sačuvano slikarstvo Bamiyana (sa čvrstim obrisima linija; u koloritu prevladava ultramarin). &mdash; Nasljednik Ku&scaron;ana u Kabulu, kralj Kşatrapa, priznavao je vrhovnu vlast indij. dinastije Gupta. Afganska je umjetnost stoljećima manje vi&scaron;e odraz indijske. &mdash; J. i R. Hackin otkrili su u Kapiśi-Begramu rezbarije od bjelokosti. Ovaj nalaz potvrđuje pohvale u starim tekstovima, koje se odnose na majstorsku obradbu ovog materijala već u prvim stoljećima na&scaron;e ere. U VII i VIII<em> st.</em> u Fundukistanu izrađeni su reljefi od &scaron;tuka ili od nepečene gline; u isto se vrijeme srodni reljefi javljaju i u sredi&scaron;njoj Aziji (Tumsuq).<br /> U XI<em> st.</em> prodiru u A. arap. osvajači pod kalifima i islamizirana osmanlijska plemena, a starosjedioci se povlače u zabitna brda (o tome svjedoče sveti&scaron;ta vatre, nađena u klancima Hindukuśa). Osvajači dijelom stvaraju nova naselja u plodnim i bogatijim predjelima, a dijelom preuzimaju postojeće lokalitete i izgrađuju ih na svoj način i prema svojim potrebama. Sabaktegin, osnivač kraljevstva Gasnavida, u svom je vjerskom fanatizmu uni&scaron;tio sve spomenike, koji su bili u skladu s Muhamedovim naučanjem. Afganistanska arhitektura i primijenjena umjetnost islamskog doba (v.<em> Islam)</em> uglavnom se oslanja i po načinu ukra&scaron;ivanja na blize perz. uzore (Isfahan, Masjed). Ona je najjače izražena u nekoliko većih gradova (Herat, Kabul, Balkh, Mesar-i-Şerif, Gasni, Kelle Bist), koji su u toku stoljeća sačuvali nepromijenjenu svoju arhitektonsku i urbanističku fizionomiju. Uporedo s prodorom evr. civilizacije u prednju Aziju, i u Afganistanu se usvajaju u arhitekturi neke evr. tekovine. Arhitektura XIX i XX<em> st.</em> ima kao bitnu oznaku eklekticizam zapadnjačkoga graditeljstva.<br /> LIT.:<em> O. von Niedermayer,</em> Afganistan, Leipzig 1924. &mdash;<em> J.</em> i<em> R. Hackin, </em>Recherches arch&eacute;ologiques &agrave; Begr&atilde;m, chantier no 2, M&eacute;moires de la d&eacute;l&eacute;gation arch&eacute;ologique fran&ccedil;aise en Afganistan, Paris 1939<em>. &mdash; A. Foucher,</em> La vieille route de 1&rsquo;Inde, de Bactres &agrave; Taxila, ibid., Paris 1942&mdash;48.&nbsp;&nbsp;&nbsp;&nbsp; Z. &Scaron;a.</p>
<p><strong>AFI&Scaron;A (affiche) </strong>v. <em>Plakat</em></p>
<p><strong>AFRIKA</strong> (t. zv. &raquo;crni&laquo; kontinent; kod Grka &Lambda;&iota;&beta;ύ&eta; Libye <em>Libija</em>, kod Rimljana<em> Africa).</em> Od kulturnih sfera Evrope i Azije dijele je Mediteran i Crveno more. Po povr&scaron;ini treći kontinent; sjev. goroviti (Atlas) i pustinjski dio ima oblik trapeza, a južni, pokriven pra&scaron;umom, na krajnjem jugu pustinjski i gorovit uz ist. obalu (Etiopsko visočje, Kenia, Kilimandžaro), oblik trokuta. Gotovo po sredini presijeca je ekvator, prema jugu i sjeveru prostire se u tropskom i suptropskom pojasu.<br /> Najstariji stanovnici Afrike, nosioci sjevernoafr. kulture, bili su Hamiti, po rasi srodnici Egipćanima; vjerojatno su do&scaron;li u Afriku potkraj jednoga ledenog doba u vi&scaron;e migracija iz stepa zap. Azije i prodrli dolinom Nila u unutra&scaron;njost kontinenta. Dana&scaron;nji su Hamiti Egipćani, Somalci, Gale, Etiopljani (kod njih su jaki semitski utjecaji na jezik i kulturu) i nomadi centralne Sahare (Tuareg i Ahaggar). Hamiti su vitki i žilavi, kovrčaste kose i uskog nosa, stočari, dok su Negriti poljodjelci. Ogranak Hamita, koji se pro&scaron;irio na jug, izmije&scaron;ao se s Bu&scaron;manima i tvori Hotentote. &mdash; Među prastanovnike idu negroidi Bu&scaron;mani i Pigmeji. Bu&scaron;mani stanuju u spiljama ili rupama u zemlji, ne obrađuju metal, ne rade keramiku, a oruđe izrađuju samo od izglađenog kamena. Njima se pripisuje velik broj pećinskih crteža. Niskog su rasta i svijetle kose, žive nomadskim lovačkim životom u bezvodnim stepama juž. Afrike. Danas su Bu&scaron;mani skučeni na malo područje, ali su vjerojatno kao lovačka plemena i sakupljači sjemena nekad nastavali čitavu juž. pol. Afrike. Pigmeji žive u enklavama u ekvatorijalnim &scaron;umama Konga, tamnokosi su, vrlo niskog rasta, tamnoriđe puti. Nemaju kiparstva ni slikarstva, žive u t. zv. &raquo;drveno doba&laquo;.<br /> S Evropom veže Afriku Gibraltarski tjesnac, a Crveno more vi&scaron;e povezuje Afriku s Azijom, no &scaron;to bi razdvajalo oba kontinenta. More nije značilo faktor u razmjeni utjecaja, budući da Afričani ne plove. Iz izolacije izi&scaron;ao je jedino Egipat, koji sudjeluje u općoj historiji. Pustinja znači negaciju života; civilizacija se razvija na područjima uz velike rijeke. Budući da nije utvrđena sigurna kronologija afr. historije i umjetnosti, u pro&scaron;losti Afrike postoje uglavnom vremenski neodređene konstante: invazije i velike migracije, prerastanja jedne civilizacije preko druge, osnivanje i nestanak kraljevina, uspon i pad dinastija. Osim islama i evr. civilizacije, A. je asimilirala mnogobrojne vanjske utjecaje. Premda je već Herodot poznavao Etiopljane, sve do sredine pro&scaron;log stoljeća smatrani su Crnci etničkom cjelinom. Tek novija istraživanja konstatirala su velik broj etničkih slojeva Afrike s bitnim i očiglednim razlikama, kao i seobe i migracije, od kojih su se najranije zbile u kameno doba, a najnovije u sada&scaron;njosti. Zap. Afriku i dio centralne Afrike juž. od Sahare nastavaju Sudanci, a južnu i veći dio centralne Afrike Bantu-Crnci. Bantu imaju primjesu stranih hamitskih elemenata. To je izmije&scaron;an, mlađi sloj, antropolo&scaron;ki nejedinstven, dok Sudance smatraju pravim Crncima. Crnci ist. Afrike su poljodjelci i ne bave se toliko umjetničkim radom kao stočari ili lovci. Slabo crtaju, ornamentika im je nerazvijena. Zap. Crnci daju bogate prikaze ljudi i životinja. U ist. i zap. Africi imaju Bantu arap., indij. i malajskih primjesa. Mje&scaron;anci Bantua i Hamita su Niloti (na gornjem toku Nila). Dio Madagaskara nastavaju Malajci. U stara vremena postojalo je strujanje kulture maloazij. Frigijaca, Semita Sirije i Arabije preko Sinaja i Bab-el-Mandeba, te Feničana, Kartažana i Etruraca do zap. Sudana. U Afriku Hiksi prodiru &larr;1800, a Arapi u VII i VIII<em> st., </em>nakon smrti Muhamedove.<br /> Afričanin dijeli svijet na dobro i zlo, ali ne u moralnom smislu, već prema tome, &scaron;to je za njega &scaron;tetno, a &scaron;to korisno, &scaron;to je dopu&scaron;teno i &scaron;to je tabu. Uvjeren je, da se zlo može mijenjati u dobro, i da se zlo može uni&scaron;titi; na tome je izgradio magijsko-religijsko vjerovanje i obrede. Afr. umjetnost odrazuje se u manifestacijama animizma, magije, feti&scaron;izma i mitologije.<br /> <strong>Animizam</strong> je vjerovanje, da svaki predmet, pa i voda, vatra, zemlja, vegetacija, rudno blago, ima du&scaron;u. Ta du&scaron;a u predmetu ima svoje mi&scaron;ljenje i svoje želje. Afr. skulptura služi animizmu, predstavlja s&acirc;m duh; tko je posjeduje, osjeća se snažnijim pod njenom za&scaron;titom. Kip ili maska snažniji su od živog bića. U maski se odražava osjećaj svečane ozbiljnosti. Maske se nose većinom kod svečanosti inicijacije (uvođenja mladića u družbu odraslih ili djevojaka u krug žena) i kod posmrtnih svečanosti. Maska je prikaz duha, a onaj koji je nosi, pretvara se, po vjerovanju, u duha. Maska je samo dio maskiranja. Odjeća maskiranih ima da nalikuje kolibama duhova, u kojima borave mladići u &scaron;umi za vrijeme inicijacije.<br /> <strong>Magija</strong> je vjerovanje, da određene geste, riječi ili čini, posebno ili zajednički, zazivaju prisutnost nadnaravnih bića i pružaju čovjeku kontrolu nad tajnim snagama prirode. U &scaron;irem smislu, magija uključuje i vračanje, ali se ono bitno razlikuje od magije. Mag služi zajednici, vr&scaron;eći obrede da bi se izazvala plodnost zemlje ili odvratila nevolja, a vrač služi pojedincu, da bi uni&scaron;tio njegova neprijatelja. Zvanje maga veoma se cijeni; ono prelazi od oca na sina.<br /> Kao svećenik mag pomaže blagostanju zajednice, a kao liječnik ozdravljuje. Vračevo je zvanje, da nekome nanese &scaron;tetu, da ga ubije otrovom ili uni&scaron;ti strahom.<br /> Afričanin vjeruje, da magijom može neposredno utjecati na snage prirode i postići sklonost duhova. Afričanin razlikuje magijsku praksu od religijske. Religija je u vezi sa zbivanjima u životu (porod, pubertet, vjenčanje, smrt i t. d.), a u magiju ide ono, &scaron;to se događa neočekivano (bolest, su&scaron;a, nesreća, opasnost u bitki). Kad je obred kolektivan, on je religijski, a kad je sredstvo tajnih družba, on je magijski. Jedna je od manifestacija magije pojam zabranjenog ili tabu (od polinezijske riječi<em> tapu).</em> Tabu je zbir dru&scaron;tveno sankcioniranih zabrana; tko prekr&scaron;i tabu, ne izaziva samo gnjev zajednice, već i grižnju vlastite savjesti. &mdash; Posebna je procedura magije gatanje (&raquo;bacanje na kosti&laquo; ili &raquo;snop &scaron;tapića u vodi&laquo;; prema njihovu položaju proriče se sudbina). Male kipove za gatanje u Bakubi zovu<em> itambwa;</em> to su figure životinja ili apstraktni prikazi.<br /> <strong>Feti&scaron;</strong> je obično figura ili bilo kakav predmet, za koji se vjeruje, da ima magijsku snagu. Afričani se boje zlih duhova, pa se protiv njih mogu boriti jedino magijskom snagom, utjelovljenom u brojnim feti&scaron;ima. Svaki feti&scaron; ima posebnu namjenu. Ratnik treba posebne feti&scaron;e protiv smrti od koplja, od utapljanja, od krokodila kod prijelaza rijeke, od bolesti; obično ih nosi u vrećici oko vrata. Na drvenim skulpturama često se nalaze pobijeni čavli ili o&scaron;tri komadići željeza, koji bi trebali razdražiti feti&scaron;e.<br /> <strong>Mitologija.</strong> Povijest domorodaca sadržana je u velikom broju mitova. Svako pleme ima vlastitu priču, koja se sačuvala stoljećima u usmenoj predaji. Mit ima aktivno značenje u svakodnevnom životu domorodaca, govori o podrijetlu plemena, putokaz je u svim akcijama i zakonima vladanja. Tajnu mitova čuvaju tajne družbe, recitiraju ih posebnim jezikom, koji je razumljiv samo njihovim članovima, a objavljuju ga novome članu kod uvođenja u zajednicu. To je prekretnica u životu mladića; u tim časovima kulminira dramatska snaga mita.<br /> <strong>Plemenski kultovi.</strong> Kipovi služe i kod obreda plemenskih kultova (kult mrtvih, kult predaka, kult totema i kult tajnih udruženja). Kult mrtvih ide medu najstarije vjerske obrede. Le&scaron;evi su se pokapali u zajednički grob, a glave se naticale na kolce uokolo groba. Iz pogrebnih rituala razvilo se obožavanje predaka u figuri, za koju se vjeruje, da sadržava životnu snagu umrlog pretka. &mdash; Afričanin pozna pojam božanstva, ali je to vi&scaron;e svemirski nego religijski pojam. Nisu mu posvećeni ni kultovi, ni kipovi. Budući da se božanstvo ne zanima za ljudska bića, ni ljudi se njime ne bave; religijske ceremonije posvećuju duhovima, koje smatraju emanacijom sveobuhvatne &raquo;energije kozmosa&laquo; ili njena dijela, &raquo;životne snage&laquo; &mdash; zvane<em> nyama.</em> &raquo;Energija kozmosa&laquo; nalazi se u svim stvarima, ona sve vidi i sve čuje, pa stoga čovjek pred njom strepi i poku&scaron;ava da je ublaži darovima ili molbama. Nyama je neuni&scaron;tiva; poslije smrti se ponovno utjelovljuje u drugom biću, čitava ili u dijelovima. Ona se može povećati dodatkom druge nyame, a može je netko drugi i preoteti. Plesač s maskom povećava svoju vlastitu nyamu. Čovjek može izgubiti dio svoje nyame, ako krvari, a može je stjecati čak i hranom. Znak ☉ predstavlja sunce, u kojem je nyama ostavila svoj simbol, kad je stvoren svijet. Za Afričanina smrt znači, da nyama napu&scaron;ta tijelo. Smrt nije uni&scaron;tenje već preobrazba. Afričanin vjeruje, da nyama njegovih predaka dalje živi; on se ne boji smrti, jer će i njegova nyama preživjeti i preći na nekog člana porodice. Vjera u dalji život nyame odrazuje se u kultu kipova predaka. Kip je smje&scaron;ten u kući ili maloj kolibi uz nastambu, pa čovjek može u svako doba zatražiti pomoć svog pretka. Duh pretka u kipu smatra se živim članom obitelji sa mnogo većom snagom od živih.<br /> <strong>Totem</strong> je najče&scaron;će životinja, ponekad i biljka, prirodna pojava ili neki predmet. Totemska životinja smatra se plemenskim pretkom: ona postaje za&scaron;titnik plemena, koje preuzima njeno ime. Životinja postaje amblem plemena ili porodica, nalik na životinje u grbovima evr. plemićkih porodica. Kod nekih je plemena totem-životinja sveta i ne smije se ubijati. Vjerovanje u toteme pomaže primitivnom čovjeku, da bi osjetio, kako svatko ima neko svojstvo stanovite životinje: borbenost, jakost, brzinu, ustrajnost. Kad domorodac nosi masku životinje, prima njene osobine. Iz totemizma proizlaze neke socijalne institucije: učvr&scaron;ćuje se jedinstvo unutar jedne grupe i nagla&scaron;uje njena specifičnost. Totemizam je odraz potrebe za međusobnim pomaganjem kod svladavanja iskonskih razornih ljudskih emocija (mržnja, nesloga, zavist i dr.) uz pomoć totemske zajednice.<br /> <strong>Tajne družbe</strong> su autoritet u religijskim pitanjima. Kad mladić uđe u pubertet, prima se nakon posvetne ceremonije (inicijacije) u tajno mu&scaron;ko udruženje, dobiva muževnost, odgovornost odraslih mu&scaron;karaca i novo ime. Kao simbol nove osobnosti mladić prima malu masku od ebanovine, koja mu služi kao za&scaron;titni amulet kod svih njegovih kasnijih postupaka. Djevojke prolaze sličan tok posvete i ulaze nakon toga u ženska tajna udruženja. Posvećivanje se zavr&scaron;ava plesom, kod kojega plesač gubi svoju individualnost i postaje sama maska, koja predstavlja duh starog života, a odbacuje se na kraju plesa. Tajne družbe ne moraju imati isključivo religijska obilježja, već i različite druge svrhe.<br /> UMJETNOST<strong><br /> </strong>Umjetnička djelatnost uglavnom je ograničena na obrtničke rukotvorine za dnevnu upotrebu (ukra&scaron;ivanje oruđa), predmeta, koji služe magijsko-vjerskoj namjeni (feti&scaron;i, totemi, maske) te kod ukra&scaron;ivanja nastambe (vratnice, dovratnici, grede, stupovi). Svako pleme ima svoj naročiti način umjetničkog izražavanja (kao &scaron;to ima i vlastiti mit), koji odražava oblike života tog plemena. Če&scaron;ći su prikazi životinje i čovjeka nego biljaka. Osnovne su značajke afr. umjetnosti monumentalnost, jednostavnost, apstraktnost, vezanost s prirodom, kolektivno umjetničko shvaćanje (pojedinac-umjetnik ne može se izdvojiti iz grupe, porodice, sela ili plemena), tradicionalnost (slobodno kopiranje prema sjećanju ili po predlo&scaron;ku). Svi umjetnički predmeti ne služe kultnim svrhama. Sakralnu funkciju imaju kipovi predaka, kipovi za magične ceremonije i maske. Rijetki su prikazi božanstava. U afr. umjetnosti ne postoji larpurlartizam; svaki predmet, koji ima umjetnička obilježja, ima svoju namjenu.<br /> U civilizaciji lovaca i sakupljača plodova čovjek je izložen slučajnostima u prirodi, nije vezan uza zemlju, ne uzgaja biljke. Nakon ledenog doba brojni nalazi u sjev. i juž. Africi pokazuju mnoge zajedničke crte. Paleolitik je, kao i u Evropi, zastupan kulturom sjekire. Nakon nje javlja se<em> kapsička umjetnost.</em> Sahara je u ono doba prekrivena livadama; opustjela je vjerojatno u &larr; II tisućljeću. Iz najranijh faza razvoja sačuvano je samo kameno oruđe i ljuske nojevih jaja, koje su služile kao posude.U neolitiku opaža se veza s Evropom: linearni motivi, točke, redovi, zatim velik broj megalitskih spomenika u sjev. Africi (menhiri, dolmeni, kameni krugovi u Alžiru i Tunisu, grobni tornjevi kružnog tlocrta). S neolitikom javlja se keramika: nabijanje ilovače na rubove ko&scaron;are (od koje je u keramici sačuvana samo struktura pletera); na tu posudu modelira se jednostavno ornamentiran vrat. Brončanog doba A. gotovo i nema. Faze afr. umjetnosti očituju se u keramici i u pećinskim crtežima, gdje su preko ranijih crtani noviji. &mdash; Kad se Sahara pretvorila u pustinju, prekinut je teritorijalni kontinuitet između sjev. i juž. Afrike. Ranije je vladao isti tip kamenog oruđa na cijelom teritoriju, a sačuvao se kroz 10.000 godina u bu&scaron;manskoj umjetnosti.<br /> U razdoblju civilizacije motičara konsolidira se i socijalni život; polagano se provodi organizacija unutar sela i plemena, koje se bavi najvećma ratarstvom, a kome na čelu hijerarhije stoji poglavica.<br /> Nov razvojni stepen javlja se dolaskom pastirskih plemena, koja su zauzela velik dio Afrike. Vjerojatno su to bili Hamiti, koji su u nekoliko velikih valova do&scaron;li iz stepa zap. Azije. Jedan je val prolazio sjev. dijelom Afrike, a drugi (možda Malajci iz Indonezije) uz ist. obalu, te je prodro u pra&scaron;ume na jugozapadu kontinenta (plemena Herero i Hotentoti). Stapanjem motičara i pastira nastala je staroegipat. država kao jedini značajni državni organizam. Egipat je vi&scaron;e utjecao na zemlje oko Sredozemnog mora nego na afr. kontinent. &mdash; Pastir postaje obrtnik protiv volje, i samo zato, da zadovolji potrebe užeg kruga suplemenika; za vladara i aristokraciju izrađuje predmete za dnevnu upotrebu i figurativnu plastiku. Posebne civilizacije imaju Etiopija, ist. A., krajnji jug i jugozapad, sjever sa Saharom, slana stepa južno od Sahare i dijelovi Sudana. U sjev. dijelovima Afrike razvoj umjetnosti definitivno je usmjeren prema nefiguralnom, kad je islam prodro u te krajeve. Umjetnost islama ostavila je na afr. kontinentu spomenike, koji većinom služe kultnoj namjeni; arhitektura odrazuje lokalne utjecaje i prilagođuje se raspoloživom građevnom materijalu.<br /> U doba kolonijalne uprave nastaju reprezentativne zgrade, koje su imitacija evr. uzora. U zemljama Britanske zajednice naroda prevladava građenje u engl. historijskim stilovima (Khartoum, Pretoria), a u zemljama afr. sjeverozapada arhitektura prijelaza u XX<em> st.</em> prema franc. uzoru (Alger, Casablanca, Tunis). U vrijeme između dva svjetska rata počinje nagla izgradnja velikih gradova s vi&scaron;ekatnicama i neboderima (Johannesburg).<br /> U afr. umjetnosti specijalizacija se razvija kasno. U početnim fazama svaki je pojedini lovac svoj drvorezbar, a žena, koja sabire plodove i obrađuje polje, plete ko&scaron;are i radi keramiku. Obrt se počinje u Africi diferencirati u početku obradbe željeza. Kovač tada preuzima posebno mjesto u dru&scaron;tvu, vi&scaron;i stepen, koji ovisi o specifičnostima tehnolo&scaron;kog postupka (formiranje, premodeliranje, obradba na vatri). Često postaje vrač. Kako obrt prelazi od oca na sina, često nasljednici kovača postaju dvorjani poglavica. Ima plemena, koja se specijaliziraju u produkciji ritualnih predmeta; u naturalnoj privredi ti predmeti odlaze na bazi zamjene u druga plemena.<br /> U postepenom razvoju zvanje obrtnika dijeli se u vi&scaron;e specijalizacija (rezbari maska, rezbari kipova, rezbari upotrebnih predmeta, koji su ukra&scaron;eni figuralnim motivima), a feudalizacija izmjenjuje socijalni položaj umjetnika, jer postoji potražnja većeg broja ukrasnih predmeta za feudalce. U crnačkim državama Zambezia, Konga i uz atlantsku obalu obrazuju se manufakture ukrasnih predmeta. Raznovrstan materijal (bakar, zlato, bru&scaron;eni biseri) i drvorezbarstvo upućuju, da obrtnik-umjetnik postaje specijalist. Određeni oblici ili procedure monopolizirani su (lijevanje bronce u Beninu monopolizirali su kraljevi, a kraljevi Ashantia lijevanje figuralnih utega). U Sudanu su se razvile kaste obrtnika. Drvorezbar je uvažavan zbog svoga specijaliziranog rada, a ne zbog karaktera proizvoda.<br /> Umjetnost afr. Crnaca dijeli se u tri glavna područja: Sudanska grupa (Gvineja, Sudan i unutra&scaron;nja Nigerija), stil Benina. i Yorube (od Sijera Leone do Yaound&eacute;), Ekvatorska ili Bantugrupa (Kamerun, Kongo, Angola).<br /> <strong>Skulptura.</strong> Vjerovanja, osjećaji i strah zajednice i pojedinca najsnažnije su izraženi skulpturom, u kojoj se afr. umjetnost izražava najspecifičnije. Neotporan materijal (drvo) izdrži starost od 150 do 200 godina, pa je stoga razvoj skulpture te&scaron;ko pratiti u dužem rasponu. Afr. skulpturu odlikuje njeno arhitektonsko djelovanje. Mase su strukturalne, figura ima karakter stupa. Najče&scaron;će je izrađena u drvu, jer Afričanin obožava drvo kao boravi&scaron;te natprirodnih snaga; neka plemena vjeruju da se u drvetu nalaze du&scaron;e predaka, a smatraju ga i simbolom majčinstva, jer donosi plodove. Vjerovanje, da drvo ima du&scaron;u i da živi, potiče rezbara da po&scaron;tuje materijal. Drvena skulptura prilagođena je valjkastom obliku debla i njegovoj vertikalnoj osi. Rezbar nastoji prikazati intenzitet osjećaja, a ne kreaciju forme, koju svladava, koncentrirajući svu energiju da bi postigao izražajnost. Za afr. kulturu značajne su apstrakcije, koje dolaze do izražaja u likovnim ostvarenjima; u skulpturi boravi duh, koji nije vizuelna, već pojmovna realnost. Skulptura je Afrike stoga u većini slučajeva apstraktna ili apstrakcija udružena s poluapstraktnim oblicima. Dinamičan izraz ideje prate apstraktne, hipertrofične, stilizirane, neprirodne ili razbijene forme. Snažan dojam postizava se ekonomično&scaron;ću (svaki je dio bitan); uspje&scaron;no je usklađena funkcija svakoga sastavnog dijela. Afričanin koncipira svoju skulpturu u tri dimenzije, ali je obično naročito nagla&scaron;en frontalan dio. Karakteristike su afr. skulpture: pretjerano velika glava, nakit, frizura, tetoviran trup, prekratka stegna, a ruke i noge većinom su samo naznačene. Alat je afr. skulptora u većini slučajeva bradva, a kojiput sjekira, nož, &scaron;ilo. Skulptura je vi&scaron;e sječena nego rezbarena. Skulpture se poliraju i natapaju različitim tekućinama, da bi dobile sjaj, katkad sasvim metalan.<br /> Većina je afr. skulptura monohromna, ali je neka plemena lapidarno polikromiraju (Douala u srednjem Kamerunu, Yoruba). Prvobitne boje su mineralne, biljne i životinjske, a način je priređivanja u pojedinim krajevima raznolik. U XIX<em> st.</em> importiraju se evr. boje. Skulpture pocrnjuju dimljenjem u zatvorenoj &scaron;krinji, rastopinom drvenog uglja u ulju ili uranjanjem u riječno blato. Ukra&scaron;uju ih komadima tkanine, staklenim zrncima, &scaron;koljkama (kauri), zubima i čaporcima životinja, perjem, komadima biljaka, metalnim &scaron;iljcima, zrcalima, čipkama, listovima kositra, a često na njih navlače kožu životinja.<br /> Karakteristika je afr. skulpture stvaranje u potpunoj slobodi i iskrenosti. Materija je samo pokretač ideje. Umjetnost traži da ostvari izraz neke ideje ili emocije, a ne teži za &raquo;usavr&scaron;ivanjem&laquo; medija izražavanja. Umjetniku je cilj da izrazi pojmovnu, a ne vizuelnu sliku. Afričanin stvara u uvjerenju, da njegov objekt ima vlastiti život. Služi se tradicionalnim simboličkim oblicima. On pojednostavnjuje apstrakcije, koje poznaju svi domoroci: djelo je razumljivo gledaocu. Emocija je duboka i zajednička, opće prihvaćena. Kad je neka ideja ili emocij i općenito prihvaćena i kad se stopi s &raquo;duhom&laquo; naroda na duže vrijeme, ona odražava estetske kvalitete i jedinstvo oblika. Crnci u Kongu rezbare minijaturne idole od bjelokosti. Otkad su do&scaron;li u vezu s Evropljanima, ukra&scaron;avaju slonovske kljove u spirali redovima humoristički prikazanih likova Bijelaca. Uz najra&scaron;ireniju tehniku, drvorezbarstvo, te uz lijevanje bronce i rezanje u bjelokost, mjestimice je zastupana keramika, koju ponajvi&scaron;e rade žene. Na vi&scaron;em je stepenu keramika samo na pa&scaron;njacima Kameruna, gdje se izrađuju glinene &raquo;Bali&laquo;-lule s prikazima glava, te u Kongu i Nigeriji, gdje se rade posude, koje predstavljaju mrtvace. U Sudanu se izrađuju od gline peći, klupe, svjetiljke, a u Togu velike figure predaka i životinja. Životinjski likovi u Gabonu dosežu visinu do 8<em> m</em><em>. </em>Antropomorfnu keramiku rade u Mangbetou-u (Kongo). U Ashantiu modeliraju ornamente od ilovače na vanjskim stijenama nastamba. Između jezera Tchad i Konga, te u Nigeru postoje terakote, za koje se ne može ustanoviti, kojoj epohi pripadaju; možda su s početka na&scaron;e ere (Nok-civilizacija). Terakote iz svetoga grada Ifea možda su iz XIII&mdash;XV<em> st.</em><br /> Kamena plastika vrlo je rijetka, jer kamen u tropskim pra&scaron;umama ne postoji. Ne&scaron;to kamene plastike ima u juž. Nigeriji (iskopane skulpture od uvezenog bazalta i nefrita, visoke do I <em>m</em>, umjetnički beznačajne) i u jugoist. Africi (u Zimbabweu pronađene stele s kamenim pticama, azij. utjecaja, a u Sijera Leone veći broj ljudskih i životinjskih likova od steatita).<br /> Južno od Sahare (Sudan, Gvineja, Angola, Kamerun, Kongo) dekoriraju se predmeti za dnevnu upotrebu (stolčići poglavica, tanjiri, drvene žlice) i prikazuju likovi, koji služe vjerskim ceremonijama. U Keniji se izrađuju drveni stolčići, koji su često ukra&scaron;eni umetnutim žicama i biserom, u Ugandi se pale ornamenti u drvu; u Ruanda-Urundi, u Tanganjiki i sjev. Rodeziji najče&scaron;ći su crno-bijeli motivi. Neka plemena u Rodeziji rezbare stolčiće, &scaron;to služe kao naslon za glavu. Na sjev. obali Gvinejskog zaljeva karakteristični su rezbareni dovratnici i konstruktivne grede, te rezbarene vratnice s figuralnim iornamentalnim ukrasom. U Yorubi dosta čest je motiv rezbarenog tropleta, koji je srodan tropletu mediteranske zone u juž. Evropi.<br /> <strong>Brončana skulptura Benina.</strong> Beninska umjetnost zap. Afrike ističe se tehnikom obrađivanja bronce. Model od voska na zemljanoj jezgri oblaže se finom lončarskom glinom. Kad se glina osu&scaron;i, model se obloži zemljom i peče. Rastopljeni vosak otiče kroz otvore, a nadomje&scaron;ta ga rastopljena bronca (70&mdash;90% bakra, 3&mdash;20% cinka, 2&mdash;13% olova). Kad se odljev ohladi, kalup se razbije, a odljev je točna reprodukcija originala od voska. Ovom tehnikom<em> (cire perdue)</em> služili su se već Egipćani, Grci, Rimljani, Indijci i stanovnici pretkolumbovske Amerike, no beninski brončani odljevi XIII&mdash;XVII<em> st.</em> tehnički su savr&scaron;eni. Čist odljev se cizelirao, polirao i puncirao. Prvi Evropljani, koji su do&scaron;li u kraljevstvo Benin, bili su Portugalci 1472, koji su dali detaljne izvje&scaron;taje o bogatstvu i važnosti glavnoga grada Oedo. Prve beninske bronce stigle su potkraj XIX<em> st.</em> u Evropu, gdje nisu vjerovali, da bi &raquo;divljaci&laquo; mogli proizvesti tako značajne predmete, pa su tražili različita obja&scaron;njenja, od koga su stanovnici Benina mogli preuzeti tehniku lijevanja. W. Gaskell je smatrao, da su je u Benin unijeli Portugalci u XV<em> st.</em> No nema dokaza, da bi Portugalci bili tako vje&scaron;ti ljevači, a osim toga nije beninska plastika stilski srodna evropskoj. M. Buchner drži da su Portugalci uveli tu tehniku u Benin iz Indije, a D. Westermann, da su je Bini primili od Hausa-plemena, koja su se doselila iz jugoist. Afrike. Stilski je beninska plastika srodna plastici iz Yorube i Dahomeya. Istraživanja L. Frobeniusa u Beninu 1909 utvrdila su, da su Bini, domoroci Benina, naučili umijeće lijevanja bronce od Yoruba, na koje je možda utjecala kultura gornjeg Nila. Fagg je postavio ovu hipotezu: u toku I<em> st.</em> do&scaron;li su s istoka Yorube, a prije migracije poznavali su tehniku lijevanja bronce, koja je bila razvijena kod Egipćana za faraona i za grčko-nubijske civilizacije (iako znatno manje vrijednosti); tako su izdanci dekadentnog realizma grč. umjetnosti ponovo oživjeli oko Gvinejskog zaljeva. Po tradiciji Bina lijevanje bronce uvedeno je u Benin iz Ifea potkraj XIII<em> st.</em> Kronologija te umjetnosti jo&scaron; je neutvrđena. Vrijednost i značenje beninske plastike uočio je prvi F. v. Luschan, koji je za berlinski<em> Museum f&uuml;r V&ouml;lkerkunde</em> sakupio najveću zbirku predmeta. Iz Benina se tehnika lijevanja bronce &scaron;iri na druga plemena zap. Afrike; jedno od sredi&scaron;ta te umjetnosti zadržalo se u Ashantiu. Tamo su od bronce lijevali male figurirane utege, žlice, vage, kutije i vrčeve.<br /> Željezna plastika nema umjetničkog značenja; to su glavice sjekira za svečanosti kod plemena Basonge i figure prirodne veličine u Dahomeyu.<br /> U Ashantiu na Zlatnoj obali sredi&scaron;te je zlatarstva, koje se javlja u fazi razvitka feudalizma (ukra&scaron;ivanje kultnih predmeta, balčaci mačeva za svečanosti pokriveni zlatnim listićima, velike maske od zlata).<br /> <strong>Urezani crtež &mdash; crtež &mdash; slikarstvo.</strong> Spiljski crteži u sjeverozap. Africi najstariji su primjeri likovnog stvaranja na kontinentu. Nauka ih stavlja u kvartar, a možda su jednako stari kao spiljska umjetnost &Scaron;panjolske i juž. Francuske. Premda postoji mogućnost veze ovih obaju izraza, njihove razlike upućuju da su nastali nezavisno jedan od drugoga. Ugravirani crteži na glatkoj, često poliranoj stijeni naturalistički prikazuju životinje, koje su u kvartaru nestale ili odlutale iz sjev. Afrike (bivol, nosorog, žirafa), a ima i figuralnih prikaza, koji svjedoče o seobama naroda. Potkraj tog perioda javljaju se grupni prikazi; borba između dva bivola, slonica s mladunčetom i sl. Idući stupanj prikazuje ukočene, nepokretne i shematizirane domaće životinje.<br /> Uz ugravirane crteže libijsko-berberska grupa pozna i ukucane. Obrisi životinja zadržavaju adekvatne proporcije, ali su likovi tako nezgrapni te djeluju kao da su osakaćeni. Slijedio je međustupanj s daljim geometrijskim shematiziranjem, dok konačno nisu životinje prikazane simbolički kao križići, krugovi i spirale berberskog pisma. Ovi su znakovi slični crtežima iz neolitika i bakrenog doba na Iberskom poluotoku. Najnovija istraživanja (H. Lhote) otkrila su na stijenama saharskih spilja izvanredno velik broj zidnih slika iz doba civilizacije lovaca (&larr;8000 do &larr;6000). Iz doba pastira-stočara (oko &larr;4000 do oko &larr;3000) potječu slikani likovi iz spilje u Sefaru, koji prikazuju veliku tehničku vje&scaron;tinu, a crnačka maska iz Aounrheta (u brdima Tassili), srodna maskama s Obale bjelokosti, po ostalim artefaktima iz istog nalaza upućivala bi na to, da su Crnci ranije postojali u Sudanu, no &scaron;to je dosada znanost pretpostavljala. U slikama se očituje želja lovca, da ulovi životinju, ali je najvjerojatnije, da su slike povezane s religioznim idejama, jer se često nalaze uz grobove kamenog doba. Slike prostranog područja juž. Afrike podsjećaju na slike prethist. evr. lovaca diluvija: prirodne su, živahne i crtane sigurnom rukom. Do novijeg vremena držalo se, da su ovu rijetku umjetnost stvorili Bu&scaron;mani. Postoje iskazi Evropljana, da su zatekli kod izradbe ovakvih slika Bu&scaron;mane, koji ih i nazivaju &raquo;svojim slikama&laquo;. Istraživači su se međutim uvjerili, da su to slike mnogo starije i da ne potječu od Bu&scaron;mana. Upoređujući ih sa slikama i petroglifima &Scaron;panjolske konstatirano je, da među njima i slikama juž. Afrike postoji zavisnost i da su vjerojatno izrađene za davnih hamitskih seoba. I L. Frobenius, jedan od najznačajnijih istraživača afr. umjetnosti, smatra, da su ove južnoafr. slike sjev. podrijetla. &mdash; Spiljske slike juž. Afrike dvovrsne su: 1. crteži, urezani izvanrednom sigurno&scaron;ću u glatku stijenu o&scaron;tricom tvrda kamena, i 2. polikromne slike izrađene zemljanim bojama; boje bi se utrle u mast ili moždinu i nanosile na stijenu drvenim &scaron;tapićem ili lopatastom kosti. Prva vrsta, t. zv. petroglifi, prevladava u zapadnim, a polikromija u ist. područjima juž. Afrike. Između njih nema o&scaron;tre granice, te se pojavljuju često i zajednički: na svodovima spilja slike, a na otvorenim blokovima petroglifi. Urezani crteži dijele se u četiri stupnja: u najstarijih su konture usječene; drugi stupanj pokazuje uklesane čitave povr&scaron;ine objekta, zatim su u urezanim konturama polikromirani unutarnji dijelovi (zemljane boje, pomije&scaron;ane s ma&scaron;ću i moždinom), a posljednji stupanj, lo&scaron;e klesanje, znak je opadanja. I kod slika razlikuje se mlađi period sa plo&scaron;no nanesenim obojadisanim figurama, te kasniji s figurama jasnih obrisa. Južnoafr. crtači i slikari nadmoćni su evropskim time, &scaron;to većinom ne popunjuju plohe pojedinačnim figurama, već potpunim kompozicijama, katkad anegdotskog karaktera, služeći se okerom, crvenom, bijelom i crnom bojom. Slike otkrivene u sjeveroist. Asw&acirc;nu pripadaju različitim epohama: prethistoriji, Starom i Novom egipat. kraljevstvu, u grčko-rimsko doba i najmlađim vremenima, koja pripadaju arap. seobama. Figure, nanesene crvenom bojom na stijenu, prikazuju goveda velikih rogova i ljudske likove. Sporno je, da li treba te slike pripisati Bu&scaron;manima, koji su nekoć dopirali do tih krajeva. Možda je postojala neka veza između sjev. egipatskih slika i juž. bu&scaron;manskih. &mdash; Frobenius je na&scaron;ao u Senegalu slike, koje stilski pripadaju u bakreno ili brončano doba. Kod Crnaca poljodjelaca rijetko nalazimo sklonost k crtanju, dok su stočari Hamiti dobri crtači. Možda se crteži puni života jednog Bantu-ogranka mogu pripisati mije&scaron;anju s Hamitima. U Nyasi ima kvalitetnih zidnih slika (scene s ljudima i životinjama) u kolibama. To je po svoj prilici prastara pučka umjetnost oslikavanja zidnih povr&scaron;ina. Tetoviranje je razvijeno u različitim krajevima Afrike, a na najvi&scaron;em je stepenu u Kongu; pleme Masai oslikava kožne &scaron;titove. Figuralni i apstraktni motivi urezani su u kalebase (tikve), koie se upotrebljavaju kao boce.<br /> <strong>Graditeljstvo.</strong> Elementi afr. načina gradnje, uz praktični karakter i sposobnost prilagođivanja okolini, pokazuju siguran izraz. Stepe i pra&scaron;ume daju potreban građevni materijal: drvo, travnate vlati, rebra palmina li&scaron;ća, koru i lijane. Crnci ne upotrebljavaju kamen; važan je građevni materijal ilovača. Tip afr. nastambe je koliba, od koje prevladavaju dvije vrste: kružna koliba u obliku polukugle i koliba sa čunjastim krovom, koja se ne smatra izvorno afričkom. Okrugle kolibe drevnog afr. tipa grade se od etiop. visoravni do najjužnijeg rta. One jasno pokazuju osnovne afr. građevne principe: skelet vertikalnih elastičnih rebara, često učvr&scaron;ćen sa nekoliko horizontalnih prstenova, spaja se u centru iznad kružnog tlocrta. Pokrivena je pletivom trske ili hasure. To je kupolast zaklon na ne&scaron;to podignutom podu od ilovače, s ognji&scaron;tem uz ulaz. Ako je pokrov zaseban element, onda su stijene masivne ili se sastoje od brojnih stupica. Lagane pokrove konstruiraju domoroci na tlu u blizini kolibe. Duge elastične motke prepletu u neku vrstu ko&scaron;are, koju postavljaju na pripravljeni skelet zidova, te ovu konstrukciju pokriju naslagama trave ili trske. Kod većine su tipova krov i stijena jedinstven element, koji zatvara i presvođuje cijelu unutra&scaron;njost, bez razdjelnih stijena. Postepeno se iz tog oblika i &scaron;atora razvila kuća-ko&scaron;nica s kupolom. Čest je cilindričan oblik s nastavkom (u Mokwi u zap. Sudanu). U naselju nisu kružne kolibe raspoređene prema dvori&scaron;tima ili cestama; ako u centru naselja postoji neki trg, on je tek dio terena, koji je preostao između koliba. Naselja su slikovita zbog nepravilnosti i razgranjene mreže staza. Kod svih vrsta koliba postoji mnogo lokalnih varijacija i konstruktivnih prijelaza. To se naročito odražava kod čunjastih koliba, kod kojih je katkad pokrov neposredno postavljen na tlo, a ulaz u kolibu je pretprostor u obliku verande. Tlocrt može biti i ovalan; kod kvadratičnog ili pravokutnog temelja čunjast krov postaje piramidast. Pleter stijena često je izveden u ornamentu ili se premaže ilovačom, zagladi i ukrasi slikanim ornamentom ili crtežom. Samo u Sudanu, koji je siroma&scaron;an ki&scaron;om, izrađuju se kolibe potpuno od ilovače, čvrste i otporne. Te građevine, visoke do 8 m, vi&scaron;e su lončarski nego zidarski rad. Značajne su gradnje tog tipa kupolaste građevine Musguplemena na području jezera Tchad, te Tamberna i Bimbila u Togu. U velikim gradovima zap. Sudana gradnja je od ilovače pod utjecajem islama dosegla zrelu kupolastu konstrukciju mo&scaron;eja i palača u Tombouctouu. &mdash; Pravokutne kolibe prevladavaju u zap. Africi i na Madagaskaru. Dva su osnovna tipa: s ulazom na kraćoj ili na dužoj stranici. Postav vrata na dužoj stranici omogućuje neograničeno pro&scaron;irivanje, a kod niza prostorija svaka pojedina može imati svoj poseban ulaz. Ovaj tip, uobičajen na sjeveru, s vremenom se sve vi&scaron;e shematizirao, dok je jednoprostorna zabatna koliba zadržala mnoge prastare stilske motive. Tom tipu pripada i oblik t. zv. &raquo;prozorskih vrata&laquo;. Vrata imaju vi&scaron;e karakter okanca, u visini od 1 do 1,5 m iznad zemlje. U toj je visini i pod kolibe, koji leži na kosturu od kolja. Ovakve su kolibe neka vrsta sojenice, premda im je donji kostur izvana obložen; pretpostavlja se, da taj zap. tip vuče podrijetlo od prvobitnih sojenica. I prave su sojenice u nekim predjelima tropske Afrike česta pojava, ali nigdje nisu građevna forma koja prevladava. U pravokutnom tipu se grade i veći dvorovi poglavica ili dvorane za skupove. Kod njih je friz ukra&scaron;en životinjskim figurama, a stupovi i dovratnici izrezbareni. Stanovnici koliba pravokutnih tipova grade naselja s ulicama i pravilnim alejama palma, pa je urbanistički raspored lijep i sistematičan: dvostruk niz koliba optočuje pravokutnik dvorane za skupove i nastambu poglavice. Ako se stanovni&scaron;tvo povećava, dodaju se nizovi koliba paralelno onima, koji postoji. &mdash; Poglavica obično označi na tlu tlocrt svoje kuće, okoli&scaron;, koji mu pripada, te liniju glavne ceste, okomito na pretprostor svoje kolibe. Smje&scaron;taj nastamba rezultira iz dru&scaron;tvene strukture: najbliže poglavici nalaze se kolibe starijih suplemenika, koji sudjeluju u upravi, zatim slijede kuće nižih odličnika i ostalog naroda prema dru&scaron;tvenom položaju. Robovi žive izvan naselja.<br /> L. Frobenius daje ovu teritorijalnu podjelu afr. građevnih oblika: 1. &scaron;umovita područja Zapada (pravokutne kolibe sa sedlastim krovom), 2. stepski pojas (čunjaste kolibe s ra&scaron;ljastim rogovima i sporadično t. zv. &raquo;utonule gradine&laquo; s plo&scaron;nim pokrovom nad rovom u zemlji ili usjeklinom u brežuljku, &scaron;to predstavlja utjecaj sa sjevera), 3. pustinjski pojas (stil nomada; kružne, kupolaste kolibe i kolibe u formi ko&scaron;nice), 4. mediteranski obalni pojas (marokanskoalžirske kocke, megaliti i tumuli, osnove starih gradova zap. Sudana, uređaji podzemnih vodova u oazama, sudanske mo&scaron;eje i gradske utvrde), 5. Zimbabwe stil jugoist. Afrike.<br /> Razvaline kamenih gradnja Zimbabwe (između rijeka Limpopo i Zambezi) jedinstvene su; starost i podrijetlo su im neistraženi. Oko 50 m visoki stožac od bru&scaron;enih kvadera granita izgrađen je na podnožju spleta komora i hodnika bez upotrebe veznog sredstva. Mnogobrojni ostaci kovačkih ognji&scaron;ta i oruđa svjedoče, da je tu živio narod, koji je tražio zlato. Ta civilizacija protezala se uz rijeku Zambezi do srednjeg Konga (oko 1000&mdash;1500). Neki smatraju ove građevine kolonijalnom arhitekturom iz Salomonovih vremena, drugi ih drže hramom starog kulta sunca Bantukulture, nastalog pod utjecajem prodiranja Hamita. Svakako je to ostatak neke stare prenesene kulture, koja je degenerirala izgubiv&scaron;i vezu sa svojim žari&scaron;tem.<br /> A. je u povijesti svoje kulture vi&scaron;e ovisna o jugozap. Aziji nego o Mediteranu, pa bi se mogla u nekom smislu označiti kao kolonijalna zemlja Arabije i Indije, po&scaron;to su najjače struje kulture do&scaron;le iz tih izvora.<br /> LIT.:<em> F. Luschan,</em> Die Altert&uuml;mer von Benin, I&mdash;III, Berlin 1919. &mdash; <em>M. Delafosse,</em> L&rsquo;art ancien dans l&rsquo;Afrique Occidentale, Paris 1922. &mdash;<em> C. Einstein,</em> Afrikanische Plastik, Berlin 1922. &mdash;<em> L. Frobenius,</em> Das unbekannte Afrika, M&uuml;nchen 1923. &mdash;<em> G. Hardy,</em> L&rsquo;art n&egrave;gre, Paris 1927. &mdash;<em> E. v. Sydow,</em> Handbuch der afrikanischen Plastik, Berlin 1930. &mdash;<em> L. Frobenius,</em> Kulturgeschichte Afrikas, Z&uuml;rich 1933. &mdash;<em> J. J. Sweeney,</em> African negro art, New York 1935. &mdash; <em>L. Adam,</em> Primitive art, London 1940. &mdash;<em> K. BirketSmith,</em> Geschichte der Kultur, Z&uuml;rich 1946. &mdash;<em> M. Griaule</em>, Arts de 1&rsquo; Afrique Noire, Paris 1947. &mdash; <em>H. Gardner,</em> African Negro art, New York 1948. &mdash;<em> L. Underwood,</em> Masks of West Africa, London 1948. &mdash;<em> Isti,</em> Bronzes of West Africa, London 1949. &mdash; <em>J. J. Sweeney,</em> African folktales and sculpture, New York 1952. &mdash;<em> L. Segy, </em>African sculpture speaks, New York 1952. &mdash;<em> W. Schmalenbach,</em> L&rsquo;art n&egrave;gre, B&acirc;le 1953.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Gv.</p>
<p><strong>AFRO (Afro Basaldella),</strong> talijanski slikar (Udine, 4. III. 1912&mdash;). Studirao u Veneciji, Firenci i. Rimu. God. 1941&mdash;44 prof. za slikarstvo mozaika na akademiji u Veneciji. Od 1948 živi u Rimu. U početku pod utjecajem tal. quattrocentista, zatim R. Guttusoa i P. Kleea; prihvaća kubističku metodu i stvara kompozicije pune dinamike i prostornog ritma. Postepeno, preko ekspresionističkih i nadrealističkih utjecaja, prilazi apstraktnom slikarstvu. Pripada &raquo;Drugoj rim. &scaron;koli&laquo; (koju je osnovao C. Cagli) i ubraja se u pokretače apstraktnog slikarstva u Italiji. U svojim apstraktnim kompozicijama (pretežno velikih formata) želi izraziti psiholo&scaron;ki i emotivni aspekt nekog događaja. Djela su mu obilježena kultiviranim i temperamentnim kolorizmom.<br /> LIT.:<em> A. Venturi,</em> Afro, Commentari, Firenze 1954.</p>
<p><strong>AFRODITA</strong> (grč &rsquo;&Alpha;&phi;&rho;&omicron;&delta;ί&tau;&eta; Afrodite), u helenskoj mitologiji, božica ljubavi i ljepote, kći Zeusa i Dione, kod Rimljana<em> Venera. </em>Kult Afrodite potječe po općim pretpostavkama s Istoka (babilonska<em> I&scaron;tar,</em> feničanska<em> Astarta),</em> a u mikensko doba javlja se na Cipru i Kiteri (Cythera), gdje je heleniziran i gdje je po etimologiji (ἁ&phi;&rho;ό&sigmaf;; afros<em> pjena)</em> povezan s legendom o rađanju božice iz morske pjene. Azijsko-semitskih korijena je povezivanje Afrodite s Adonisom, a jednako i sakralna prostitucija, koja se kao kult vr&scaron;ila u hramu u Korintu. A. je najljep&scaron;a od svih božica; po mitu su njeni muževi ili Hefest kao najvje&scaron;tiji u umijeću, ili Ares kao najsnažniji; njezin je sin Eros. U likovnim umjetnostima A. se prikazuje često zajedno s ovim božanstvima te s delfinom i s golubovima. &mdash; Smatra&scaron;e, da najstariji likovni prikazi Afrodite potječu iz grobnica mikenskog doba. U helenskoj umjetnosti A. se pojavljuje kao likovni motiv u arhajsko doba u &larr; VI i &larr; V<em> st.</em> u jonskom krugu, u slikama na vazama (Parisov sud) i u sitnoj plastici. U tim se razdobljima njezin lik prikazuje odjeven, kao arhaički kruta i te&scaron;ka figura. Reljef sa ženskim poluaktom s t. zv.<em> trona Ludovisi,</em> smatran kao primjer realizacije mitolo&scaron;kog motiva o rođenju Afrodite, u novije se vrijeme tumači kao likovna deskripcija rađanja općenito. &mdash; U &larr; IV<em> st.</em> stvara Praksitel kip nage Afrodite Knidijske; od tog se vremena predočuje na taj način, a također i polunaga ili drapirana dijelovima odjeće. Prikazuje se kao samostalan lik, a na reljefima (panatenejski friz Partenona, pergamska gigantomahija) u zajednici s božanskim i ljudskim bićima. Iz helenističkog doba potječu mramorni kipovi Venere Medicejske (Firenca), Kapitolijske (Rim) i Milske (Pariz); po helenističkom shvaćanju, kao prototip ljepote ženskog tijela, figura Afrodite dobiva tada meke, graciozne i slikovite oblike, stavove i pokrete. U rim. doba nastale su brojne replike ant. originala, koji su izgubljeni, te prikazi Venere s erotima na freskama (Pompeji). &mdash; U slikarstvu, počev&scaron;i od renesanse, a naročito u baroku, naga je Afrodita-Venera stoljećima ili motiv ili pretekst, da se izrazi ljepota ženskog akta. Kod Botticellia ona je jo&scaron; idealizirani i poetizirani lik, inspiriran mitom o rađanju iz mora, kod Correggia također zadržava mit. atribute, no kod Cranacha je već netjelesna shema. Kod Tiziana, Giorgionea, Veronesea i Velazqueza postaje slika akta, koji je samo nominalno mitski, a zapravo glorifikacija ljepote ženskih forma i inkarnata. Rubensove Venere u velikim kompozicijama, građenim na mitu<em> ( Venera, Mars i Amor; Parisov sud; Svečanost Venere)</em> bujni su i korpulentni aktovi, ostvareni po tipu njegovih flamanskih modela. U XVIII <em>st.,</em> na pr. kod Bouchera, realizacije motiva s Venerom poprimaju nagla&scaron;eno erotski karakter. Primjeri prikazivanja Afrodite-Venere u postrenesansnoj plastici također su česti, no općenito u formalnom pogledu pod utjecajima helenističkih koncepcija (Canova). Afrodita-Venera jedan je od motiva, u kojemu se odrazuje odnos likovnog stvaranja i životnog shvaćanja pojedinog vremena, sve do najnovijega, kad se njeno ime sporadički javlja kao etiketa za akt.<br /> LIT.: (A. u umjetnosti):<em> J. J. Bernoulli,</em> Aphrodite, 1873. &mdash;<em> W. J. Stillman, </em>Venus and Apollo in Painting and Sculpture, 1897. &mdash;<em> W. Hausenstein</em>, Der K&ouml;rper des Menschen in der Geschichte der Kunst, 1917. &mdash;<em> J. Weitzmarm-Fiedler</em>, Die Aktdarstellung, 1934. &mdash;<em> W. F. Otto,</em> Die G&ouml;tter Griechenlands, 1947.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AGABITI (Agapiti), Pietro Paolo,</strong> talijanski slikar i kipar (Sassoferrato, oko 1470 &mdash; Cupramontana, oko 1540). Sljedbenik C. Crivellia i L. Lotta, slikar sakralnih tema. Glav. su mu radovi oltarske slike s grupama svetaca u crkvama u Sassoferratu i Cupramontani. Kao kipar modelirao u terakoti t. zv. jaslice<em> (presepio)</em> i figure za oltare.</p>
<p><strong>AGAFONOV (Agofonov), Grigorij Mihajlovič,</strong> ruski slikar, mozaičar (?, 19. I. 1819 &mdash; Vologda, 2. IX. 1869). Učenik petrogradske akademije. Glavna mu je struka bila rad u mozaiku (mozaici u Isakovskom soboru u Lenjingradu).</p>
<p><strong>AGAM, Jacob Gipstein,</strong> izraelski slikar (Izrael, 1928 &mdash;). Slikarstvo studira u Jeruzalemu (akademija<em> Bezabeel</em>), od 1951 u Parizu<em> (Atelier d&rsquo;Art Abstrait),</em> gdje izlaže samostalno 1953 i 1956, a 1955 sudjeluje na izložbi<em> Mouvement.</em> Izražava se apstraktno raznolikim geometrijskim oblicima. God. 1955 izrađuje eksperimentalne filmove.</p>
<p><strong>AGAMED</strong> (grč. <em>Ἀ&gamma;&alpha;&mu;ή&delta;&eta;&sigmaf;;</em> Agamedes), grčki graditelj. Po tradiciji, gradio je u prvoj pol. &larr; VI<em> st.,</em> zajedno sa svojim bratom Trofonijem, medu ostalim prvotni Apolonov hram u Delfima, hram Posidona u Arkadiji, Alkmeninu ložnicu u Tebi i riznicu kralja Hirijeja u Beociji.</p>
<p><strong>AGAPA</strong> (grč. <em>ἀ&gamma;ά&pi;&eta;</em> agape<em> ljubav,</em> kasnije<em> milostinja</em>), u ranokr&scaron;ćansko doba, zajedničko simboličko blagovanje vjernika, koje se održavalo u crkvama u spomen Posljednje večere. U IV<em> st.</em> agape su zabranjene u crkvama, a od V<em> st.</em> tako se nazivaju večere, &scaron;to su ih bogati kr&scaron;ćani priređivali u svojim kućama za sirotinju. Konačno postaje a. naziv za klupu za vjernike, koja se nalazi u kr&scaron;ćanskim bogomoljama.</p>
<p><strong>AGAPIĆ (Gapić, Agapeo, Gapeo),</strong> slikar (Cres, oko 1540 &mdash;?). Dio svoga života proveo u Rimu, gdje je bio član Zavoda sv. Jeronima. Od njegovih djela spominje se samo slika sv. Jeronima izrađena na drvu oko 1563. Ostali podaci o ovom slikaru nisu poznati.<br /> LIT.:<em> I. Kukuljević,</em> SUJ, Zagreb 1858.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. Pn.</p>
<p><strong>AGAPITO, Andrija,</strong> graditelj i slikar (Buzet u Istri, ? &mdash; Trst, 1817). Od 1810 radi u Napoleonovoj službi kao graditelj u Kranjskoj. Potkraj života slikao u Trstu religiozne teme.<br /> LIT. :<em> P. Stancovich,</em> Biografia degli uomini distinti dell&rsquo;Istria, III, Trieste 1828&mdash;29, str. 69.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; B. F.</p>
<p><strong>AGAR, Jacques d&rsquo;,</strong> francuski slikar (Pariz, 1640 &mdash; K&oslash;benhavn, 16. XI. 1715). Učenik F. Voueta; prvotno slika hist. teme, a zatim isključivo portrete. Kao protestant isključen 1682 iz pariske akademije, napu&scaron;ta Francusku i prelazi u Dansku, gdje oko 1684 postaje dvorski slikar Kristijana V. U tom svojstvu djeluje do kraja života radeći portrete za kralj. dvorce Christianborg i Rosenborg. Njegov autoportret čuva se u firentinskoj galeriji Uffizi. U portretima vladarske porodice dotada&scaron;nju maniru holand. realizma zamjenjuje elegantnim franc. baroknim dvorskim stilom.</p>
<p><strong>AGASSE, Jacques-Laurent,</strong> &scaron;vicarski slikar (Ženeva, 24. III. 1767 &mdash; London, 27. XII. 1849). Od 1787 radi u Parizu u atelieru J.-L. Davida i H. Verneta, od 1800 do kraja života u Londonu. Slika u klasicističkoj maniri mitolo&scaron;ko-legendarne teme<em> (Vučica doji Romula i Rema; Vepar ubija Adonisa; Androklo i lav),</em> portretira i obrađuje motive sa životinjama. Njegovi animalistički motivi i studije životinja mnogo su reproducirani u grafici.</p>
<p><strong>AGATARH</strong> (grč. <em>Ἀ&gamma;&agrave;&thetasym;&alpha;&rho;&chi;&omicron;&sigmaf;</em> Agatharhos), grčki slikar i scenograf sa Samosa (druga pol. V<em> st.).</em> Radio u Ateni u Periklovo vrijeme. Prema Vitruviju, prvi je u Ateni inscenirao (&raquo;načinio pozornicu&laquo;) jednu Eshilovu tragediju i napisao o tome spis.</p>
<p><strong>AGATON</strong> (grč. <em>A&gamma;&agrave;&thetasym;&omega;&nu;</em> Agathon), grčki graditelj IV<em> st. </em>Radio sa svojom braćom oko &larr; 360 do &larr; 330 na novogradnji Apolonova hrama u Delfima, po&scaron;to je stariji hram desetak godina ranije stradao u katastrofi. Novi hram, koji je opisao Pauzanija (II<em> st.),</em> a iskopali u XIX i XX<em> st.</em> Francuzi, bio je dorski peripter (6x15 stupova) s pronaosom i opistodomom. Zabati su nosili bogatu figuralnu dekoraciju:<em> Dioniz s pratnjom; Apolon s Muzama.</em></p>
<p><strong>AGAZIJA</strong> (grč. <em>Ἀ&gamma;&alpha;&sigma;ϊ&alpha;&sigmaf;</em> Agasias), <strong>1.</strong> grčki kipar iz Efeza (oko &larr; 100). Njegova se signatura nalazi na statui<em> Borge&scaron;ki mačevalac</em> (nekoć u posjedu obitelji Borghese; sada Pariz, Louvre). Statua prikazuje mladog, golog borca, nagnutog naprijed u velikom iskoraku; osobito se ističe snažna modelacija muskulature uz ibealizirani profil. Rađeno u kasnom helenističkom stilu, s nagla&scaron;enom anatomskom točno&scaron;ću, djelo je dinamično izražajno.<br /> <strong>2.</strong> Grčki kipar iz Efeza (kraj &larr; II<em> st.</em> &mdash; početak &larr; I<em> st.), </em>sin Menofila. Prema natpisima pronađenim na Delosu radio portretne statue Rimljana po narudžbi rim. trgovaca na Delosu, te statue delskih magistrata. U Posidonovu sveti&scaron;tu;na Tenosu nađene su dvije baze s njegovom signaturom; prema natpisima, svaka je nosila po jednu brončanu grupu, koje su predstavljale borbu Erosa i Anterosa u prisutnosti Nike.</p>
<p><strong>AGBABA, Zvonko,</strong> scenograf (Zagreb, 12. XII. 1919&mdash;). Zavr&scaron;io Obrtnu &scaron;kolu u Zagrebu.God. 1943 prelazi na oslobođeni teritorij i djeluje kao scenograf Centralne kazali&scaron;ne družine ZAVNOH-a. U Hrvatskom narodnom kazali&scaron;tu angažiran od 1947 kao scenograf, a od 1955 kao scensko-tehnički direktor. Inscenirao veći broj dramskih i opernih djela, domaćih i stranih.<br /> Glavne inscenacije: M. Krleža,<em> U agoniji;</em> M. Božić,<em> Povlačenje;</em> V. Lisinski,<em> Porin;</em> I. Zajc,<em> Nikola &Scaron;ubić Zrinski;</em> J. Gotovac,<em> Ero s onoga svijeta;</em> W. A. Mozart,<em> Čarobna frula;</em> G. Verdi, <em>Trubadur;</em> G. Bizet,<em> Carmen;</em> B. Britten,<em> Peter Grimes;</em> P. I. Čajkovski,<em> Evgenij Onjegin.</em>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AGEZANDAR</strong> (grč. <em>&rsquo;A&gamma;&epsilon;&sigma;ά&nu;&delta;&rho;&omicron;&sigmaf;</em> Agesandros), helenistički kipar, sin Menida iz Antiohije na Meandru. Prema fragmentarnom natpisu (vjerojatno iz I<em> st.),</em> koji je nađen s Venerom Milskom, držalo se, da je A. autor toga kipa, &scaron;to međutim nije vjerojatno. Neki dopunjuju nepotpuno sačuvano ime na fragmentu u<em> (Alex) andros</em> i smatraju, da je autor djelovao u &larr; III<em> st.</em></p>
<p><strong>AGFA</strong> (arap.<em> akfa</em>), istočnjačka vrsta bodeža, duga do 50<em> cm</em><em>; </em>o&scaron;trica duga, s obje strane zao&scaron;trena. Korice i držak boljih agfi rađeni su od srebra i ukra&scaron;eni tehnikom cizeliranja (biljni ornament). Donosila se i u na&scaron;e krajeve, po svoj prilici iz Perzije.<br /> LIT.:<em> V. Ćurčić</em>, Starinsko oružje, GZMBiH, 1943, str. 96&mdash;97.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; A.Be.</p>
<p><strong>AGGH&Aacute;ZY, Gyula,</strong> madžarski slikar (Dombov&aacute;r, 1850 &mdash; 1919). Učenik bečke i m&uuml;nchenske akademije i M. Munk&aacute;csya, prof. akademije u Budimpe&scaron;ti. Radio genre-prizore iz madž. seoskog života i oltarske slike za budimpe&scaron;tanske crkve.</p>
<p><strong>AGLAOFONT</strong> (grč. <em>&rsquo;A&gamma;&lambda;&alpha;&omicron;&rho;&omega;&nu;</em> Aglaofon), 1. grčki slikar s Thasosa (prva pol. V.<em> st).</em> Prema jednom komentaru k Aristofanovim<em> Pticama</em>, A. je prvi grč. slikar, koji je prikazao božicu pobjede Niku s krilima. Kvintilijan spominje, da su A. i Polignot prvi slikari, čija djela nisu vrijedna samo zbog svoje starine.<br /> <strong>2.</strong> Grčki slikar s Thasosa (druga pol. V<em> st.),</em> sin Aristofonta. Radio u Ateni. Peripatetik Satyros pripisuje mu 2 slike, koje simboliziraju Alkibijadove pobjede na trkama. Elijan ističe njegovu sliku, koja prikazuje konja.</p>
<p><strong>AGLIO, 1. Agostino,</strong> talijanski slikar i litograf (Cremona, 15. XII. 1777 &mdash; London, 30. I. 1857). Učio u Milanu i Rimu. S arhitektom W. Wilkinsom odlazi u Grčku i Egipat, a preseliv&scaron;i se u Englesku, gdje je živio preko 50 godina, sudjeluje kod ilustriranja djela<em> Antiquities of Magna Graecia</em> (1807). Izdao brojna djela o umjetnosti, među kojima<em> Antiquities of Mexico</em> sa preko 100 gravira prema svojim crtežima. Smatran je najboljim litografom svoga vremena. Dekorirao freskama londonski Panteon, Operu, te kazali&scaron;ta Drury Lane i Olympic.<br /> <strong>2. Domenico dell&rsquo;</strong> v.<em> Allio, Domenico dell&rsquo;</em></p>
<p><strong>AGNEESENS, Edouard-Joseph-Alexander,</strong> belgijski slikar (Bruxelles, 24. VIII. 1842 &mdash; Uccle, 20. VIII. 1885). Učenik akademije u Bruxellesu, slikar genrea i portretist. God. 1869 boravi u Petrogradu i slika portrete<em> (Traged Samojlov s djecom); </em>1870 ponovo je u Belgiji i pod utjecajem C. Meuniera obrađuje motive rada<em> (Ciglari na poslu).</em> Svojim snažnim kolorizmom i realističnim crtežom suprotstavlja se tada&scaron;njem konvencionalnom akademizmu.</p>
<p><strong>AGNOLO, 1. Andrea d&rsquo; </strong>v.<em> Andrea del Sarto</em><br /> <strong>2. Baccio d&rsquo;</strong> v.<em> Baglioni, Baccio d&rsquo; Agnolo<br /> </em><strong>3. Gabriele d&rsquo;</strong> v.<em> Gabriele d&rsquo; Agnolo</em></p>
<p><strong>AGNUS DEI</strong> (lat.<em> jaganjac božji</em>), od ranokr&scaron;ćanskog doba simboličan način prikazivanja Krista kao jaganjca s nimbusom u obliku križa, te s križem, zastavom ili kaležom. Ikonografski motiv u likovnim prikazima Apokalipse i uskr&scaron;njih obreda. U Srednjem vijeku lik jaganjca sa zastavicom javlja se na novcima, na pr. u Ulcinju, koji je 1378 takav bakreni novac dao kovati u Dubrovniku.</p>
<p><strong>AGONALNE GRAĐEVINE</strong> (grč. <em>ἀ&gamma;ώ&nu;</em> agon<em> natjecanje</em>), prvotno, antičke helenske građevine, u kojima se održavaju natjecanja (amfiteatri, stadioni, hipodromi), zatim građevine u obliku hramova, koje služe u profane svrhe (gradska ili državna riznica, mjesto za pohranu zavjetnih darova). Agonalni hram razlikuje se po svojoj namjeni od hrama za kult time, &scaron;to u njemu nema kipa božanstva niti se vr&scaron;e sakralni obredi. Hramova ove vrste sačuvano je mnogo manje nego kultnih.</p>
<p><strong>AGONOTET</strong> (grč. ἀ&gamma;ώ&nu; agon<em> igra, natjecanje</em> i &tau;ί&thetasym;&eta;&mu;&iota; tithemi <em>postavljati</em>), u Heladi, službenik, postavljen da vodi gimnastička, pjevačka, kazali&scaron;na i ostala natjecanja i igre. U slikama na vazama prikazuje se sa svitkom pergamene u ruci.</p>
<p><strong>AGORA</strong> (grč. ἀ&gamma;&omicron;&rho;ά), skup&scaron;tina, ujedno naziv za glavni trg u gradovima ant. Grčke i njezinih naseobina, na kojemu su se održavaJe skup&scaron;tine i odvijao javni život. U agori se stječu glavne ulice grada; u primorskim gradovima nalazi se u blizini pristani&scaron;ta. Taj je trg u starije doba nepravilnog oblika, okružen javnim zgradama (vijećnice, sudnice, hramovi, gradske ustanove). Tu se nalazila govornička tribina, različiti spomenici, žrtvenici, bunari, tržnice, javni satovi (na pijesak ili vodu). Kasnije a. postaje jedinstvena arhitektonska cjelina okružena otvorenim trijemovima, &scaron;to ih nose stupovi (stoa) kao na. pr. atenska (&Sigma;&tau;&omicron;ά &pi;&omicron;&iota;ϰί&lambda;&eta;) Stoa poikile). U helenističko doba a. se izgrađuje kao reprezentativan dio grada, a tržnice su premje&scaron;tene u susjedne ulice i na manje trgove. Poznate agore postojale su u Ateni, Egeji, Miletu, Asosu, Magneziji i Pergamu. Kod Rimljana ima identično značenje <em>forum.</em>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AGORAKRIT</strong> (grč. <em>&rsquo;A&gamma;&omicron;&rho;άϰ&rho;&iota;&tau;&omicron;&sigmaf;;</em> Agorakritos), grčki kipar (druga pol &larr; V<em> st.).</em> Učenik Fidijin. Najpoznatija su mu djela kip Majke bogova za njezin hram u Ateni, te kip Nemeze za hram u Rhamnusu. Oba su se u ant. doba dugo smatrala Fidijinim radovima.</p>
<p><strong>AGOSTINO, Ducci</strong> (zvan i<strong> Agostino d&rsquo;Antonio di Duccio </strong>i<strong> Agostino da Firenze</strong>), talijanski kipar i graditelj (Firenca, 1418 &mdash; prije 1498). Radio mramornu plastiku i terakote na način &scaron;kole Robbi&acirc;, a kasnije tražio uzore u djelima Donatella, kako to svjedoče njegovi reljefi na fasadi katedrale u Modeni. God. 1447&mdash;54 izvodi unutra&scaron;nje dekoracije u Tempio Malatestiano i u crkvi S. Francesco u Riminiu. God. 1457&mdash;61 izveo u Perugi-i svoie najznačajnije djelo, fasadu crkve S. Bernardino, ukra&scaron;enu reljefima, raznobojnim mramorom i terakotama. Za pojedine crkve u Perugi-i, Firenci i Rimu radio oltare, tabernakule i druge arhitektonsko-plastične objekte. U Firenci mu je 1463&mdash;64 bilo povjereno, da u mramoru iskle&scaron;e dva gigantska kipa za katedralu; mramorni blok, koji je ostao neiskori&scaron;ćen, poslužio je kasnije Michelangelu za njegov kip Davida.</p>
<p><strong>AGOSTINO Dl GIOVANNI,</strong> talijanski kipar i graditelj; djelovao u Sieni potkraj XIII i u prvoj pol. XIV<em> st.</em> Učenik radionice Pisana, suradnik Agnola di Venture, s kojim je izveo niz djela u Toskani i Umbriji. Radio nadgrobne spomenike, propovjedaonice, kipove, plastiku na portalima te crkvene i komunalne građevine u Sieni, Arezzu, Pistoi-i i Orvietu.</p>
<p><strong>AGOSTON, Jakob,</strong> če&scaron;ki graditelj iz Plznja u poč. XVII <em>st.</em> U službi Rudolfa II radi kod izgradnje kralj, dvora Hradčani u Pragu, a također i u Plznju.</p>
<p><strong>AGRA,</strong> grad u državi Uttar Pradesh, Indijska Unija, od 1558 prijestolnica Velikih Mogula. U gradu i okolici nalazi se niz monumentalnih građevina, koje po stilskim obilježjima predstavljaju indij. varijantu islamske umjetnosti. Za vladavine osnivača prijestolnice &scaron;aha Akbara sagrađena je u XVI<em> st. Crvena palača</em> u indijsko-perz. stilu i njegov mramorni<em> Mauzolej.</em> Akbarov unuk &scaron;ah Džehan (ili Džahan) podigao je u prvoj pol. XVII<em> st. Bisernu mo&scaron;eju</em> (Moti Masdžid), koja se smatra najljep&scaron;om islamskom bogomoljom u Prednjoj Indiji,<em> a 2 km</em> izvan grada palaču-mauzolej<em> Taj (Tadž)Mahal,</em> u kojoj su sahranjeni njegova žena i on. Karakteristična su obilježja ovih građevina centralni tlocrti, kupole u obliku lukovice, bogate polihromije mramora i rasko&scaron;na reljefna ornamentika (v. <em>Indija, Arhitektura).</em><br /> LIT.:<em> Syad Muhammad Latif,</em> Agra historical and descriptive, 1896. &mdash;<em> E. B. Havel,</em> A handbook to Agra and the Taj, 1904. &mdash;<em> Fergusson,</em> History of Indian and eastern architecture, II, 1910.</p>
<p><strong>AGRAFA</strong> (franc,<em> agrafe</em>), <strong>1</strong>. kopča, bro&scaron;, fibula, redovno ukra&scaron;ena, koja spaja dva dijela haljine, ili kojom se zakopčava pojas. Poznata je već u ant. no&scaron;nji.<br /> <strong>2. </strong>Željezna spona, koja veže po dva kamena u zidu ili luku.<br /> <strong>3. </strong>Plastičan ornamentalni element u arhitekturi u obliku konzole ili maskerona na tjemenu luka, u sredini gornjeg obruba prozora ili vrata, gdje poput kopče povezuje girlande, vijence i sl. Ovakva primjena ukrasa naročito je uobičajena kod dekoracija fasada u XVI i XVIII<em> st.</em></p>
<p><strong>AGRATE, Marco d&rsquo;,</strong> talijanski kipar podrijetlom iz mjesta Agrate kraj Monze (oko 1500 &mdash; poslije 1571). Radio skulpture na pročelju Certose u Pavii, sudjelovao kod gradnje crkve Madonna della Steccata u Parmi, a 1556&mdash;58 izveo nadgrobni spomenik senatora Giovannia del Conte u kapeli S. Ippolito crkve S. Lorenzo u Milanu. Kuriozum je svoje vrste njegova statua sv. Bartolomeja (1562) u milanskoj katedrali, gdje je u kamenu prikazao sveca oderane kože kao naturalistički anatomski preparat. Na podnožju ove statue uklesan je pretenciozan natpis: &raquo;Nen me Praxiteles sed Marcus finxit Agrates.&laquo;</p>
<p><strong>AGREDA,</strong> gradić u provinciji Soria, &Scaron;panjolska. Stari<em> Ilurci; </em>vjerojatno su ga osnovali Iberci. Po rim. ostacima pretpostavlja se, da je tu ležao municipij<em> Gracchuris.</em> Iz Srednjeg vijeka su fortifikacije s maurskim vratima i crkva sa slikama katalonskoaragonskih primitivaca.</p>
<p><strong>AGRICOLA, Christoph Ludwig,</strong> njemački slikar (Regensburg, 5. XI. 1667 &mdash; 1719). Pejzažist, koji pod utjecajem N. Poussina i Cl. Lorraina unosi u njem. slikarstvo romantične motive s arhitektonskim elementima i orijentalnim &scaron;tafažnim likovima. Također portretist i grafičar (pejzaži rađeni u bakropisu).</p>
<p><strong>AGRIGENT</strong> (grč. <em>&rsquo;Ax&rho;ά&gamma;&alpha;&sigmaf;</em> Akragas, lat. <em>Agr gentum;</em> tal.<strong> Girgenti, Agrigento</strong>), ant. grad u juž. Siciliji, osnovan na podlozi arheol. slojeva, koji datiraju od eneolita, kao dorska kolonija oko &larr; 581; pod vlast Rima do&scaron;ao &larr; 210, VIII&mdash;XI<em> st.</em> pod vla&scaron;ću Saracena. Najznačajniji su njegovi spomenici djelomice dobro sačuvani dorski hramovi iz &larr; VI<em> st.</em> (Heraklov hram) i &larr; V<em> st.</em> (golemi nedovr&scaron;eni<em> Olympieion, Asklepieion</em>, kojega se ostaci nalaze ispod male bazilike S. Maria dei Greci, hramovi Konkordije, Dioskura, Here Lacinije, Demetre, Atene i Vulkana); oni pripadaju najljep&scaron;im primjerima dorske arhitekture. Civilna je arhitektura tog vremena jednostavna. Iz rim. epohe postoji niz zgrada tipa rim. privatne kuće; t. zv. Falarisov oratorij i t. zv. Teronova grobnica su maloazij. tip heroona. &mdash;<em> Badia grande, </em>s tragovima gotičke arhitekture, građena je 1299. Iz XIII<em> st.</em> potječe crkva<em> S. Giorgio,</em> a iz XIV<em> st. Sto. Spirito</em> i katedrala <em>S. Gerlando </em>(ostaci fresaka iz istog vremena). &mdash; U arheol. muzeju značajne su zbirke grč. i rim. plastike i arhitektonskih fragmenata.<br /> LIT.:<em> R. Koldewey</em> i<em> O. Puchstein,</em> Die griechischen Tempel in Unteritalien und Sizilien, Berlin 1899. &mdash;<em> P. Marconi,</em> Agrigento, 1929.</p>
<p><strong>AGUESSEAU, d&rsquo;</strong> francuski crtač XVIII<em> st.</em> Izradio (nepoznato kada i gdje) portretni crtež Ruđera Bo&scaron;kovića, &scaron;to ga je u bakropisu reproducirao de Saxon, a publicirao Hamy<em> (Gal. ill. d. l. Com. de. J&eacute;sus, I).</em> O ovom crtaču nema pobližih podataka.</p>
<p><strong>AGUILLON, Fran&ccedil;ois,</strong> flamanski arhitekt (Bruxelles, 1566 &mdash; 20. III. 1617). Isusovac, filolog i matematičar. God. 1614 izradio nacrt za nove zgrade reda u Antwerpenu, a od 1615 sa P. Huyssensom gradio isusovačku crkvu dovr&scaron;enu 1621, koja je značajan primjer flamanskog baroka. God. 1613 iza&scaron;ao je njegov <em>Trait&eacute; d&rsquo;optique.</em></p>
<p><strong>AGUTTE, Georgette,</strong> francuska slikarica i kiparica (Pariz, 17. V. 1867 &mdash; Chamonix, 4. IX. 1922). Učenica G. Moreaua. Izlagala u Salonu nezavisnih od 1904; pripadala grupi fauvista i vr&scaron;ila upornu propagandu u korist modernog likovnog izraza. U njezinim pejzažima, portretima i aranžmanima sa cvijećem dominira kolorizam u onom smislu, kako su ga primjenjivali fauvisti.</p>
<p><strong>AHAT</strong> (grč. ά&chi;ά&tau;&eta;&sigmaf; ahates po rijeci Ahates na Siciliji), vrsta sitnozrnastog kalcedona raznobojnih slojeva. Upotrebljava se za izradbu ukrasnih predmeta od vremena kretskomikenske kulture, a naročito u antiki.<br /> <strong>AHEIROPITA</strong> (grč. ά&chi;&epsilon;&iota;&rho;&omicron;&pi;&omicron;ί&eta;&tau;&omicron;&sigmaf; aheiropoietos<em> ljudskom rukom nenačinjen</em>), naziv, koji se pridaje pojedinim slikama, osobito nekim slikama Krista, koje su prema legendi nastale na čudesan način, na pr. Veronikin rubac i edeski portret Krista, dan kralju Abgaru (v.<em> Abagar).</em></p>
<p><strong>AHEMENIDSKA UMJETNOST </strong>v. <em>Perzija</em></p>
<p><strong>AHERONT</strong> (grč. &rsquo;A&chi;έ&rho;&omega;&nu; Aheron), ant. ime nekih rijeka u Italiji i Grčkoj (najpoznatija u Tesprotidi; uz nju sveti&scaron;te). Od Homera dalje A. je, uz Kokit (rijeku uzdisaja), Piriflegetont (ognjenu rijeku). Letu (rijeku zaborava) i Stiks, jedna od glav. rijeka Podzemlja, rijeka boli, preko koje vozač Haron uz naplatu obola prevozi u Podzemlje du&scaron;e pokojnika. U hrv. slikarstvu<em> Prijelaz preko Aheronta</em> od M. Račkoga, prema Danteovoj<em> Božanskoj komediji.</em></p>
<p><strong>AHILEJ</strong> (grč. A&chi;&iota;&lambda;&lambda;&epsilon;ύ&sigmaf; Ahilleus), grčki heroj, sin kralja Peleja i nereide Tetide; najveći grč. junak u Trojanskom ratu, opjevan u<em> Ilijadi.</em> Njegov lik, doživljaji iz njegova života i njegova junačka djela česta su tema u likovnim umjetnostima: A. i Ajaks na Egzekijinoj amfori sa crnim figurama; A. i Patroklo na Sozijinoj atičkoj plitici sa crvenim figurama; rim. sarkofag III<em> st.</em> s legendom o Ahileju u Museo Capitolino u Rimu. Iz kasnijeg vremena: brabantske tapiserije sa scenama iz Ahilejeva života po kartonima Rubensovih učenika,<em> Kentaur Hiron poučava Ahileja</em> od J. Barrya; <em>A. oplakuje Brizejidu</em> od Th. Banksa;<em> Odgajanje Ahileja</em> od J.-B. Regnaulta;<em> Ahilejeva srdžba</em> od J.-L. Davida;<em> A. i Prijam</em> od B. Thorvaldsena;<em> Ahilejeva smrt</em> od C. Albacinia i dr.</p>
<p><strong>AHMED JUSUF,</strong> arapski kaligraf, prepisao 1352 rasko&scaron;no opremljen izvod iz Korana za El Mansura Kalauna.</p>
<p><strong>AHMEDABAD,</strong> grad u Indiji, prijestolnica nekada&scaron;njeg islamskog kraljevstva Gudžerat, osnovanog 1411. Niz mo&scaron;eja i mauzoleja značajni su primjeri gudžeratskog islamskog stila, koji je u svom razvoju dosegao vrhunac oko 1500 (mo&scaron;eje kraljice Rupavati, Malika Alama, kana Muhafisa i Rani Sipari). God. 1572 pripojen je A. carstvu Velikih Mogula i otad gubi značenje sredi&scaron;ta samostalnoga građevnog stvaranja.</p>
<p><strong>AICHL (Eichel), Johann Santin, st.,</strong> če&scaron;ki klesar i &scaron;tukater; djeluje u Pragu potkraj XVII<em> st.,</em> u doba punog razvoja baroka. Prema ugovoru sklopljenom sa G. B. Madernom, graditeljem palače Czernin na Hradčanima, izveo klesarske radove u njezinu int&eacute;rieuru.</p>
<p><strong>AIGNER, 1. Josef Matthias,</strong> austrijski slikar (Beč, 1818 &mdash; 19. II. 1886). Učenik F. Amerlinga. Sudjelovao u revoluciji 1848 u Beču kao komandant Akademske legije (zbog toga je bio osuđen na smrt, ali je pomilovan). Portretirao Lenaua, Grillparzera, Rubinsteina, bečke književnike, glumce i dr. Ilustrirao knjige i pisao članke o umjetnosti.<br /> <strong>2. Petar,</strong> poljski graditelj (Var&scaron;ava, oko 1760 &mdash; Firenca, 1841). Studirao u Italiji, izradio osnove za spomenike Napoleona (Kalisz, 1808) i Kopernika (Toruń). Prof. arhitekture na var&scaron;avskom univerzitetu.</p>
<p><strong>AIGRETTE</strong> (franc.;<em> snop perja</em>), čelenka, perjanica, ukras kacige, &scaron;e&scaron;ira, turbana, baldahina nad krevetima i konjskih glava. U XVIII<em> st.</em> tako su se nazivali snopovi perja s dragim kamenjem i biserjem, koji su služili kao ukras ženskih frizura i vlasulja.</p>
<p><strong>AIGUES-MORTES,</strong> grad u juž. Francuskoj u blizini Arlesa u departmanu Gard. U rim. doba<em> Aquae Mortuae</em>. Tipičan primjer srednjovj. utvrđenog grada sa pravilno situiranim ulicama. Osnovao ga je 1240 Luj IX kao grad-logor<em> (bastide</em>), iz kojega je poduzeo 1248 i 1270 križarske vojne. Obrambeni zidovi s kulama izvanredno su očuvani.</p>
<p><strong>AIGUIER, Louis-August-Laurent,</strong> francuski slikar (Toulon, 23. II. 1819 &mdash; Astouret, 7. VI. 1865). Po zanimanju brijač, bavio se u slobodno vrijeme kao samouk slikanjem i crtanjem. S rijetkom nadareno&scaron;ću slikao provansalske pejzaže i mediteranske marine, koje svojom osjećajno&scaron;ću i intenzivnim žarom svjetlosti podnose usporedbe s djelima Cl. Lorraina i W. Turnera. Potkraj života započeo s uspjehom izlagati u Parizu i u Londonu, no dugotrajna bolest i smrt prekinuli su njegov dalji umjetnički razvoj.</p>
<p><strong>AIGUI&Egrave;RE,</strong> francuski naziv za posudu, u kojoj se držala voda za piće ili mirisna voda za pranje ruku prije i poslije jela. Ima oblik trbu&scaron;aste vaze s okruglim podno&scaron;kom, po jednu u&scaron;icu (ili držak) i izdužen vrat, koji se zavr&scaron;ava kljunom. Izrađivala se već u Srednjem vijeku kao luksuzni predmet od kristala, fajanse, srebra ili zlata. Ukra&scaron;ivala se emaljem, reljefima i graviranim i cizeliranim ornamentima. U XVIII<em> st.</em> zamjenjuju je vrčevi, izrađeni od različitog keramičkog materijala.</p>
<p><strong>AISON</strong> (grč. <em>Aἶ&sigma;&omega;&nu;</em>), grčk slikar vaza sa crvenim figurama, radio u Atici u drugoj pol. &larr; V<em> st.</em> Poznat po signaturi na jednoj posudi, koja se nalazi u arheol. muzeju u Madridu, a na kojoj je prikazao sedam Tezejevih djela. Po finoći i eleganciji stila srodan slikaru vaza Aristofanu; smatra se pretečom Midije.</p>
<p><strong>AITHERIOS,</strong> bizant. graditelj. Za cara Anastazija (oko god. 500) sagradio u Bizantu predvorje carske palače, t. zv.<em> Halke; </em>srednji dio građevine imao je oblik kvadrata i bio nadsvođen kupolom ukra&scaron;enom mozaikom. Zgrada je izgorjela 553. Car Justinijan dao ju je obnoviti i kupolu ukrasiti mozaicima, koji su prikazivali pobjede Belizara, dok su zidovi bili obloženi mramornim intarzijama.</p>
<p><strong>AIX-EN-PROVENCE,</strong> grad u franc, departmanu Bouchesdu-Rh&ocirc;ne, staro naselje Keltoligura, zatim rimska kolonija<em> Aquae Sextiae</em>, osvojen od Zapadnih Gota, pusto&scaron;en od Saracena, u toku stoljeća u vlasti franačkih vladara, provansalskih kraljeva i konačno od 1487 Francuske. Bogat je arheol. spomenicima iz različitih razdoblja. Iz rimskog doba sačuvane su dvije kule, koje su flankirale gradska vrata, jedan kružni mauzolej i ostaci terma. Iz XI i XII<em> st.</em> potječu katedrala i njezin klaustar; jedan brod katedrale i crkva sv. Ivana rijetki su primjeri južnofranc. gotike iz XIII<em> st.</em> Kapela hospicija<em> St. Jacques</em>, u osnovi gotička, a dovr&scaron;ena u renesansnom stilu, ima renesansni portal iz 1542. Barokna arhitektura zastupana je u crkvama ur&scaron;ulinka (1647) i isusovaca (1681). Muzej starina posjeduje primjere galske i rimske plastike, a Muzej lijepih umjetnosti niz djela provansalskog, tal., flam, i franc, slikarstva.</p>
<p><strong>AJA SOFIJA</strong> (grč. <em>&Chi;ά&gamma;&iota;&alpha; &Sigma;&omicron;&phi;ί&alpha;</em> Hagia Sofija<em> Božanska Mudrost)</em>, monumentalna katedrala u Carigradu, remek-djelo bizant. arhitekture, jedno od najsmjelijih arhitektonskih ostvarenja uopće. U njoj je sintetizirano sve ono, &scaron;to je bizant. arhitektura prihvatila od klasične i orijentalne.<br /> Podignuta je na mjestu starije petorobrodne bazilike (podignute za Konstantina u poč. IV<em> st.),</em> koja je 532 izgorjela. Car Justinijan je tada odlučio sagraditi na istome mjestu veću baziliku. Gradnju je povjerio Antemiju iz Trala i Izidoru iz Mileta. Rad je započeo iste godine i trajao do 537, kad je crkva posvećena. God. 558 uru&scaron;ila se glavna kupola nakon žestokog potresa. Novu kupolu, vi&scaron;u od prija&scaron;nje za oko 7<em> m</em><em>,</em> sagradio je Izidor ml. Potkraj X<em> st. </em>restaurirao je crkvu Armenac Tiridat. God. 1453 pretvorena je u džamiju; tada su dogradeni minareti, a u samoj crkvi izvr&scaron;ene su neke adaptacije. Po naređenju Kemala Atat&uuml;rka pretvorena je 1934 u muzej. Tom su prilikom izvr&scaron;ene restauracije, te su otkriveni mnogi mozaici, koje su Turci prekrili krečom. Pred crkvom su izvr&scaron;ena arheolo&scaron;ka iskapanja, koja su otkrila dijelove starije, Konstantinove bazilike.<br /> Aja Sofija ide u red bazilika s kupolom. Kupola je tako postavljena, da ne naru&scaron;ava osnovni raspored longitudinalne bazilike. Unutra&scaron;njost crkve ima skoro kvadratni tlocrt (dužina 77<em> m</em><em>, </em>&scaron;irina 71,70<em> m</em>). Podijeljena je sa dva reda stupova na tri broda. Srednji, mnogo &scaron;iri od lateralnih, zavr&scaron;ava sa apsidom. Sredina crkve natkrivena je velikom kupolom (31<em> m</em> promjera, 54<em> m</em> visoka). Ta je kupola podržana dvjema polukupolama, jednakog promjera kao i glavna kupola; one se nalaze u glavnom brodu prema ulazu i prema apsidi; svaku od ovih polukupola podržavaju dalje dvije manje polukupole. Glavni teret sredi&scaron;nje kupole nose četiri luka, koji se dižu na četiri pilastra, pojačana jo&scaron; sa četiri slična pilastra; ovi se nalaze nasuprot prvih uz vanjski zid crkve. Kasnije su kraj vanjskih pilast ra sazidani kontrafori. Na lateralnim stranama, podržavane pilastrima i stupovima, nalaze se galerije. U crkvu se ulazi kroz dvostruki narteks; vanjski (egzonarteks) jednake je dužine kao i unutra&scaron;nji, ali je od njega mnogo uži. Pred crkvom je velik atrij.<br /> U unutra&scaron;njosti crkve počelo se odmah nakon izgradnje s postavljanjem mozaika, &scaron;to je dovr&scaron;eno za vladanja Justina II. O tim se mozaicima znade malo, jer su samo manjim dijelom sačuvani. Niz potresa i restauracija izmijenili su skoro potpuno prvobitne mozaike. Mnogo je vrijednih mozaika sačuvano iz IX<em> st. </em>(osobito u narteksu), postavljenih po nalogu Bazilija I. Zidovi u unutra&scaron;njosti obloženi su raznobojnim mramorom, a isto tako i pod. Golemi stupovi u crkvi, koji su dobrim dijelom izgubili svoju funkcionalnost, smje&scaron;teni kao dvospratne arkade, imaju kapitele sa vanredno bogatom ornamentikom s motivom akantova li&scaron;ća, izvedenog tehnikom ažura. Na tim se kapitelima nalaze monogrami Justinijana i Teodore. Ukrasom u obliku akantova li&scaron;ća ispunjen je i prostor iznad lukova donjeg reda stupova; jednak prostor iznad gornjeg reda stupova (na galeriji) ispunjen je sličnim ukrasom, izvedenim u raznobojnom mramoru. Jedinstveno komponirani prostor Aje Sofije i njezin rasko&scaron;ni unutra&scaron;nji ukras idu u najvi&scaron;a ostvarenja bizant. arhitekture i s njom povezane dekorativne umjetnosti. U tome je stoljećima služila kao uzor za crkveno graditeljstvo Bizanta i mnogih dalekih područja, do kojih je dopirao njegov utjecaj.<br /> LIT.: <em>G. Fossati,</em> Aya Sofia, London 1852. &mdash; <em>Lethaby</em> i<em> Swainson,</em> The Church of St. Sophia, London 1894. &mdash; <em>C. Gurlitt,</em> Die Baukunst Konstantinopels, Berlin 1912. &mdash; <em>M. A. Charles,</em> Hagia and the great imperial mosques, Art Bulletin, 1930, 4. &mdash; <em>R. W. Zaloziecki,</em> Die Sophienkirche in Konstantinopel, Rom i Freiburg 1936. &mdash;<em> Th. Whittemore,</em> The mosaics at S. Sophia at Istanbul, Oxford 1933. &mdash;<em> A.</em> <em>M. Schneider,</em> Die Hagia Sophia zu Konstantinopel, Berlin 1939.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; A. S. D.</p>
<p><strong>AJANTA</strong> v.<em> Ad</em>ž<em>anta</em></p>
<p><strong>AJDOVSKI GRADEC,</strong> glacijalno brdo (711 m) na desnoj strani Save Bohinjke u blizini Bohinjske Bistrice. Ime govori, da je nekad bio naseljen (po W. Schmidu jo&scaron; prije Rimljana). U vrijeme rimske okupacije utvrđena postaja.<br /> LIT.: <em>M. Hoernes:</em> Mitteilungen der Antropologischen Gesellschaft, Wien 1888, str. 861.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Zr.</p>
<p><strong>AJDUKIEWICZ, Tadeusz,</strong> poljski slikar (Wieliczka, 1852 &mdash; Krakov, 1916). Studirao u Krakovu, Beču i M&uuml;nchenu, boravio u Parizu, juž. Rusiji i na Bliskom Istoku. Rutinirano i efektno, u duhu srednjoevr. akademizma, slika hist. scene, bitke i genre-motive. Portretist Habzburgovaca, evr. vladara, generala Pejačevića, princa od Walesa (kasnijeg Eduarda VII), te ličnosti iz polj. kazali&scaron;nog svijeta.</p>
<p><strong>AJLEC (Ajlez), Jožef,</strong> kipar (Lastomerci kod Ljutomera, 1874 &mdash; Beč, oko 1941). &Scaron;koluje se kod Ivana Čuvana u Mariboru. Radi kao kiparski pomoćnik u Grazu. God. 1898&mdash;1906 studirao na akademiji u Beču (E. Hellmer i H. Bittereich) i na stručnoj &scaron;koli Kundmanna. God. 1907 putuje po Italiji, 1908 po Rusiji (izveo vi&scaron;e radova). U Njemačkoj radi kod F. Hausmanna u Frankfurtu a. M. Radi portrete i dr. u kamenu, drvu i bronci. U načinu izražavanja strogo se drži realističnog pravca. Glav. djelo: brončani Križni put u crkvi u Simmeringu u Beču.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. St.</p>
<p><strong>AJMER,</strong> grad u sjev. Indiji sa značajnim spomenicima islamske arhitekture. Mo&scaron;eja, sagrađena oko 1200, jedna je od najstarijih muslimanskih kultnih građevina u Indiji. Iz doba Velikih Mogula u XVI i XVII<strong><em> st.</em></strong> potječu vladarska palača, mo&scaron;eja &scaron;aha Jah&aacute;na i umjetno jezero Ana Saugar, okruženo parkom, terasama i vrtnim paviljonima.</p>
<p><strong>AJNALOV (Ainalov), Dmitri) Vlasjevič,</strong> ruski istoričar umetnosti (1862&mdash;1939). Vaspitan u &scaron;koli ruskih vizantologa i direktno N. P. Kondakova, A. se i sam posvetio pedago&scaron;kom radu, te je najpre predavao na Kazanjskom univerzitetu, 1890&mdash;1903, a potom pre&scaron;ao na Petrogradski univerzitet. Njegov krug interesovanja bio je vrlo &scaron;irok, ali je ipak najvi&scaron;e izučavao stariju rus. i vizant. umetnost. Počev od 1889, kada mu je izi&scaron;ao rad <em>Kueвo<strong>-</strong>Coфuŭcкuŭ coбop</em> koji je napisao sa E. K. Rjedinom, A. je dao niz rasprava iz oblasti rus. srednjov. umetnosti. Rezultat njegovih dugogodi&scaron;njih ispitivanja bila je velika sintetička studija o rus. monumentalnoj umetnosti: <em>Geschichte der russischen Monumental-kunst der vormoskowitischen Zeit</em>, 1932. Iz oblasti vizant. umetnosti najznačajnije su mu dve rasprave: <em>Эллuнucmuчecкue ocнoвы вuзaнmuŭcкoзo ucкyccmвa 1900 i Buзaнmuŭcкaя жuвonucь XIV cmoлemuя</em> 1917. Mada su kasnija ispitivanja odbacila njegova tvrđenja o dominantnom zap. uticaju na formiranje umetnosti Paleologa, ipak obe ove studije, posebno prva, ni danas jo&scaron; nisu zastarele. A. se bavio i izučavanjem zapadnoevr. umetnosti i među njegovim radovima iz tog područja posebno se ističu studije o Leonardu da Vinciu, zavr&scaron;ene neposredno pred smrt <em>(Эmюды o Лeoнapдo дa Buнчu, 1939).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Pet.</em></p>
<p><strong><em>AJUBIDSKI STIL</em></strong><em> v. Ejubidski stil</em></p>
<p><strong>AJVAZOVSKI (Ajvazovskij), Ivan Konstantinovič,</strong> ruski slikar (Feodosija, 29. VII. 1817 &mdash; 2. V. 1900). Od 1833 studira na petrogradskoj akademiji kod M. N. Vorobjova i franc. slikara marina Ph. Tanneura; od 1839 na studijskim putovanjima po Evropi i Bližem Istoku. Glavni je motiv njegova slikanja more, a napose Crno more. Slikao je marine iz okolice Feodosije, Krima, Kerča i Sevastopol&rsquo;a i pomorske bitke iz historije i svoga vremena. More prikazuje u poetiziranim vidovima (mjesečina, izlaz i zalaz sunca) i u patetičnoj dramatici oluje, primjenjujući kolorističke i rasvjetne efekte do virtuoznosti. U svojoj velikoj produktivnosti (oko 6000 platna) dolazi do ponavljanja i manire. Slijede ga generacije oficijelnih rus. slikara marina i pomorskih bitaka. Njegove kompozicije iz kasnije faze s temama iz antičke mitologije i<em> Biblije </em>nisu dostigle &scaron;iroku popularnost njegovih marina.<br /> LIT.:<em> H. C. Бapcaмoв,</em> И. K. Aйвaзoвский, Mocкva i Лeнингрaд 1941.<br /> <strong>AKADEMIJA</strong> (grč. ἀϰ&alpha;&delta;&eta;&mu;ί&alpha; akademia), 1. vježbali&scaron;te za gimnastiku i. mjesto u Ateni, nazvano po heroju Akademu, na kome su se skupljali učenici Platonovi, prema čemu je Platonova filozofska &scaron;kola nazvana akademija. Kasnije to ime nose skupovi učenih ljudi, koji u diskusijama rje&scaron;avaju probleme nauke. Danas su akademije najvi&scaron;e naučne ustanove.<br /> <strong>2.</strong> Najvi&scaron;i zavod za nastavu likovne ili primijenjene umjetnosti. Novovjeke umjetničke akademije od XVI<em> st.</em> razvile su se iz profesionalnih udruženja, cehova ili iz ateliera pojedinih umjetnika (na pr. <em>Accademia degli Incamminati</em> Carracci&agrave; u Bologni). Akademije postepeno postaju zavodi subvencionirani od lokalnih vlasti ili od države, s vlastitim naučnim planom, statutima i upravom. U njima se poučava slikanje, crtanje, kiparstvo, grafička umijeća, umjetni obrt, a povremeno i arhitektura. Pojedine akademije često stvaraju svoj smjer ili stil. Nastava se odvija u klasama ili u majstorskim radionicama, a traje 4&mdash;6 godina. Uz pojedine akademije postoje muzeji ili galerije. Znatnije su akademije:<em> Accademia delle Arti del Disegno</em> (Firenca, osnovana inicijativom Vasaria, Bronzina i Ammanatia);<em> Accademia di S. Luca</em> (Rim 1578);<em> Accademia di Belle Arti</em> (Venecija, nastala iz<em> Scuola dei depentori<sub>3 </sub></em>osnovane u XIII<em> st.); Acad&eacute;mie des Beaux-Arts</em> (Pariz, osnovao Ch. Le Brun 1648 iz tri pojedinačne akademije);<em> Acad&eacute;mie de France</em> (Rim 1666, za specijalizaciju stipendista t. zv.<em> Prix de Rome); Academia de Bellas Ar tes de S. Fernando</em> (Madrid 1744);<em> Royal Academy</em> (London 1766, osnovana na inicijativu J. Reynoldsa); akademije likovnih umjetnosti u N&uuml;rnbergu (osnovao J. Sandrart 1662), Berlinu, Dresdenu, M&uuml;nchenu, Beču (1705), Antwerpenu (osnovao D. Teniers ml. 1663),<em> Akademija hudožestv SSSR </em>(1947 reorganizirana u Moskvi iz<em> Vserossijske akademije hudožestv, </em>koja je osnovana 1757 u Petrogradu kao<em> Akademija tr&euml;h znatnei&scaron;ih hudožestv</em>).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; R.</p>
<p><strong>AKADEMIJE UMJETNIČKE U FNRJ.</strong> Umjetničke akademije kao specijalne visoke &scaron;kole za stručnu izobrazbu slikara, grafičara i kipara nastale su na teritoriju FNRJ razmjerno kasno, u novom i najnovijem vremenu, u prvoj pol. XX<em> st.</em> Drugdje nastaju akademije s praktičnim ciljem &scaron;kolovanja potkraj XVIII<em> st., </em>u doba prosvjetiteljstva, ako ne već i u doba baroka. Osnivanje umjetničkih akademija slijedi kod nas nakon osnivanja univerziteta i u vezi je s upotpunjivanjem najvi&scaron;ih naučnih ustanova, a u skladu s općim kulturnim razvojem pojedinih naroda Jugoslavije u okviru njihovih težnja za polit, i kulturnim osamostaljenjem.<br /> Prva umjetnička akademija osnovana je u Zagrebu, a razvila se iz<em> Vi&scaron;e &scaron;kole za umjetnost i umjetni obrt.</em> God. 1894 Hrv. zemaljska vlada zauzimanjem I. Kr&scaron;njavoga sagradila je nekoliko ateliera za umjetnike, koji su se &scaron;kolovali na akademijama u inozemstvu i koji su nakon povratka u domovinu podučavali crtanje na zagrebačkim &scaron;kolama. U tada&scaron;njoj Obrtnoj &scaron;koli započeli su &scaron;kolovanje V. Becić, T. Krizman, Lj. Babić i dr. Prvu privatnu slikarsku &scaron;kolu vodili su na Obrtnoj &scaron;koli M. Cl. Crnčić i B. Čiko&scaron;. Zagrebački umjetnički krugovi zahtijevali su 1906 osnivanje posebne umjetničke &scaron;kole. Sabor je na temelju referata nar. zastupnika F. &Scaron;i&scaron;ića odlučio, da se osnuje takva &scaron;kola. Stoga je dograđeno jo&scaron; nekoliko ateliera i predavaonica. Vi&scaron;a &scaron;kola za umjetnost i umjetni obrt osnov na je 1907 kao zavod, koji bi imao &scaron;kolovati mlade slikare i kipare, buduće učitelje crtanja na srednjim &scaron;kolama. Na toj &scaron;koli podučavaju M. Cl. Crnčić, R. Frange&scaron;, B. Čiko&scaron;, O. Iveković i F. Kovačević. S vremenom se umjetnička &scaron;kola, koja je postala javna ustanova, upotpunjavala, naučna je osnova pro&scaron;irena, dobila je radionice za lijevanje u sadri i metalu, za keramiku i rezbarstvo. Nakon reorganizacije 1921 &scaron;kola je postala<em> Akademija za umjetnost i umjetni obrt.</em> U svom sastavu imala je pripremni odio, odjele za slikarstvo, kiparstvo, arhitekturu i primijenjenu umjetnost kao i &scaron;kolu za učitelje crtanja na srednjim &scaron;kolama. Ponovnom reorganizacijom izlučena je iz nastave primijenjena umjetnost, te zavod dobiva naziv<em> Umjetnička akademija.</em> Uredba o <em>Akademiji likovnih umjetnosti u Zagrebu,</em> 1940, odredila je zavodu stepen visoke &scaron;kole (fakulteta). Nakon revizije akademijske strukture i naučnog programa u FNRJ, od 1945 dalje, na zagrebačkoj umjetničkoj akademiji postoje odjeli za slikarstvo, kiparstvo, grafiku i srednjo&scaron;kolske nastavnike. Redovan studij traje 5 godina, a studij u specijalkama daljnje 2 godine. Rektori su bili: I. Me&scaron;trović (1922&mdash;32 i 1940&mdash;43), F. Kr&scaron;inić (1944&mdash;45), A. Augustinčić (1945&mdash;48), M. Detoni (1948&mdash;52); 1932&mdash;40 mjesto je rektora vakantno, a dužnost direktora vr&scaron;i B. &Scaron;enoa; od 1954 rektor je Lj. Babić. &mdash; Kao glavni nastavnici Umjetničke akademije i Akademije likovnih umjetnosti djeluju danas odnosno djelovali su ranije, slikari V. Becić, Lj. Babić, J. Mi&scaron;e, M. Tartaglia, K. Hegedu&scaron;ić, O. Postružnik; kipari I. Me&scaron;trović, F. Kr&scaron;inić, A. Augustinčić, V. Radau&scaron;; grafičari T. Krizman, M. Detoni. &mdash; God. 1949&mdash;54 djelovala je u Zagrebu<em> Akademija za primijenjenu umjetnost;</em> ona je &scaron;kolovala stručnjake za primijenjene umjetnosti, koji su se naročito istakli u primjeni novijih smjernica u tekstilnoj i keramičkoj industriji kao i u projektiranju novijih tipova pokućstva.<br /> Do 1937 zagrebačka akademija jedina je umjetnička akademija u Jugoslaviji. Te je godine i Srbija dobila umjetničku akademiju. Prvu srp. &scaron;kolu za likovne umjetnosti vodio je slikar S. Todorović, koji je &scaron;ezdesetih godina XIX<em> st.</em> u Beogradu podučavao crtanje u privatnom tečaju. God. 1895 osnovao je Slovak K. Kutlik u Beogradu<em> Umetničku &scaron;kolu</em> s fiksiranim nastavnim programom, u kome je glavni predmet bilo crtanje (po bečkom Taubingerovu sistemu). U drugom godi&scaron;tu &scaron;kole mogli su đaci crtati prema glavama i figurama od sadre. Crtanje po živom modelu bilo je dopu&scaron;teno samo učenicima trećega godi&scaron;ta. God. 1897 osnovan je poseban odio za žene, strogo odijeljen od mu&scaron;kih klasa, &scaron;kola je pro&scaron;irena, uvedeni su novi predmeti: deskriptivna geometrija, perspektiva, anatomija, povijest umjetnosti. Novi predavači bili su: S. Zorić (arhitektura), Zavadjil i M. Valtrović (povijest umjetnosti). Nakon Kutlikove smrti, 1900, preuzeli su vodstvo &scaron;kole Rista i Beta Vukanović, koji su podučavali crtanje, slikanje i primijenjenu umjetnost (bakrorez, radovi na koži, drvu i svili). Estetiku je predavao B. Petronijević, a anatomiju V. Dordević. &Scaron;kolu počinju subvencionirati ministarstvo prosvjete i ministarstvo poljoprivrede. U večernjem tečaju podučavalo se stručno obrtno crtanje za učenike i pomoćnike različitih obrta. God. 1904 reorganizirali su &scaron;kolu (upravni direktor Đoka Jovanović, pomoćnici M. Murat i R. Vukanović). Otad se ona zove<em> Umetničkozanatska &scaron;kola</em> i pod tim imenom postojala je do 1937, kad je osnovana<em> Akademija likovnih umetnosti.</em> Organizacija nove ustanove povjerena je T. Rosandiću, P. Dobroviću i M. Milunoviću, a za profesore su, nakon natječaja, imenovani S. Stojanović i J. Mi&scaron;e. Rektori su bili T. Rosandić (do 1947) i S. Stojanović. God. 1937&mdash; 53/54 bilo je upisanih 527 slu&scaron;ača, diplomiralo ih je 184, specijalke je apsolviralo 38 studenata. &mdash; Beogradska slikarska i kiparska &scaron;kola združivala je dostignuća suvremene<em> &Eacute;cole de Paris</em> s vlastitom tradicijom, a u slikarstvu posljednjeg desetljeća dosegla je uspon na osnovi približavanja estetskim vrednotama srednjovj. fresaka. Pobude, koje joj daju nastavnici Akademije, oplodile su i oplođuju opći razvoj srp. likovnog života. Uz pojedine navedene umjetnike djeluju u Akademiji slikari P. Lubarda (jo&scaron; prvih godina nakon Oslobođenja), P. Milosavljević, N. Gvozdenović, J. Petrović, M. Čelebonović, kipar L. Dolinar i grafičar B. Karanović. Nakon Oslobođenja osnovana je u Beogradu i<em> Akademija primenjenih umetnosti.</em><br /> Najmlađa je od tri postojeće umjetničke akademije<em> Akademija upodobljajočih umetnosti</em> u Ljubljani. Zamisao o osnivanju crtačke &scaron;kole pada u vrijeme Akademije operosorum (1702), no u okviru statuta Akademije incultorum (crtača) ona nije bila oživotvorena. Značajniji pedago&scaron;ki rad vr&scaron;ili su rijetki pojedinci ispočetka samo u tuđini, na pr. F. Kavčič i L. Jan&scaron;a na akademiji u Beču (potkraj XVIII i u poč. XIX<em> st.)</em> te A. Ažb&egrave; u vlastitoj slikarskoj &scaron;koli u M&uuml;nchenu (za vrijeme secesije). Privatno su podučavali u svojoj slikarskoj &scaron;koli u Ljubljani Andrej Herrlein (u prvoj pol. XIX<em> st.) </em>i Janez Wolf (druga pol. XIX<em> st.).</em> Majstori slov. impresionizma uključuju u svoj program i osnivanje domaće umjetničke &scaron;kole i propagiranje umjetničkog uzgoja.<em> Umetnoobrtna &scaron;ola</em> i dijelom <em>Srednja tehnička &scaron;ola</em> ostvarile su u svojim odjelima bogatu odgojnu tradiciju; brojni slov. umjetnici dobivaju tu pod vodstvom proku&scaron;anih majstora svoju prvu likovnu tehničku podlogu, koju nose sa sobom na akademiju. Nakon Prvoga svjetskog rata radila je umjetnička &scaron;kola<em> Probuda</em> (osnovana 1922). Manifestantan i odlučan izraz stremljenja za osnivanjem vlastite visoke &scaron;kole za likovnu umjetnost bila je<em> Spomenica</em> iz 1938, koju su pripremili F. Tratnik i historik umjetnosti Marijan Marolt. Uspje&scaron;no započetu akciju, koja je nai&scaron;la na odaziv u cijeloj kulturnoj javnosti, naročito među umjetnicima, prekinuo je Drugi svjetski rat. Tek nakon Oslobođenja, u uvjetima novoga dru&scaron;tvenog i drž. poretka, osnovana je<em> Akademija upodobljajočih umetnosti</em> u Ljubljani na stepenu visoke &scaron;kole (27. X. 1945). Kod njena osnivanja sudjelovali su B. Jakac, F. Mihelič, G. A. Kos i B. Kalin. Otad studira nov umjetnički i nastavnički kadar i u Sloveniji na domaćem zavodu, na vlastitoj akademijskoj ustanovi. &mdash; Za prve redovne profesore imenovani su B. Jakac, G. A. Kos, F. Mihelič, S. Pengov, B. Kalin i N. Pirnat. God. 1946 imenovani su za redovne profesore G. Stupica i F. Smerd&ugrave;, za izvanredne R. Hudoklin, M. &Scaron;ubic, a za docente J. Kalin, P. Loboda, M. Pregelj, K. Putrih, M. Sedej, R. Debenjak. Akademija ima odsjeke za slikarstvo, kiparstvo i grafiku. &Scaron;kolovanje traje 5 godina, a za apsolvente &Scaron;ole za umetni obrt 4 godine. Specijalke vode G. A. Kos, F. Mihelič i G. Stupica za slikarstvo, S. Pengov za zidno slikarstvo, B. Kalin i F. Smerd&ugrave; za kiparstvo i B. Jakac za grafiku. Posebna je značajka likovnog života oko ljubljanske Akademije visok umjetnički n vo grafike. &mdash; God. 1945&mdash;56 diplomiralo je 99 mu&scaron;kih i 30 ženskih apsolvenata. Akademija može primiti oko 70 studenata.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. &Scaron;c.</p>
<p><strong>AKADEMIZAM,</strong> u slikarstvu, kiparstvu i arhitekturi, termin, kojim se definira likovno izražavanje u duhu tradicija i konzervativnog shvaćanja. Obilježja akademizma očituju se u tematici, kompoziciji i tehničkoj obradbi kao rezultat primjenjivanja ustaljenih metoda rada i propisa na službenim (državnim) umjetničkim akademijama i &scaron;kolama (usvajanje hist. stilskih oblika; konvencionalni mitolo&scaron;ki, sakralni i hist. motivi). U smislu likovne discipline a. može predstavljati solidnu bazu za svladavanje m&eacute;tiera, ali i sputavati individualni stvaralački elan. Općenito je a. sinonim za duh i način, koji ostaje u retardaciji spram suvremenih i naprednih likovnih tendencija pojedinog razdoblja. U historijskoj retrospekciji smisao ovog pojma ipak ostaje varijabilan i<em> relativan: </em>izvjesni likovni smjerovi (na pr. klasicizam, romantizam, impresionizam), koji su se pojavili kao reakcija na akademističke stagnacije, prodrijev&scaron;i postepeno &mdash; sa većim ili manjim zaka&scaron;njenjem &mdash; u metodiku nastave oficijelnih katedra, i sami su se ukrutili u shematizirane formulacije.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.</p>
<p><strong>AKANT</strong> (grč. ἄϰ&alpha;&nu;&thetasym;&omicron;&sigmaf; akanthos), biljka mediteranskog pojasa sa pravilno ra&scaron;članjenim mesnatim listovima. Stilizirani oblici akantova lista primjenjuju se u helenskom korintskom redu (oko &larr;400), na pr. na kapitelima stupova<em> Tornja vjetrova</em> i<em> Lizikratova spomenika</em> u Ateni. Rimljani ga apliciraju u kompozitnom kapitelu i reljefnoj dekoraciji; pojavljuje se i razvija kao motiv u onima kasnijim evr. stilovima, koji variraju elemente korintskog reda, odnosno njegove rim. primjene, a napose u dekoraciji baroka.<br /> LIT.:<em> F. Kempter,</em> Akanthus. Die Entstehung eines Ornamentmotivs, 1934.</p>
<p><strong>AKCENT,</strong> u lingvističkom značenju, naglasak, povi&scaron;enje vokala u pojedinom slogu ili isticanje jedne riječi u rečenici. U likovnoj terminologiji ova se riječ primjenjuje kao oznaka za isticanje, odnosno nagla&scaron;ivanje stanovitog momenta, svojstva, osobine ili elementa kompozicije.</p>
<p><strong>AKCIJ</strong> (grč. &rsquo;&rsquo;Aϰ&kappa;&tau;&iota;&omicron;&nu; Aktion, lat. <em>Actium</em>), stari naziv rta u Akarnaniji, Abracijski zaljev, Grčka. Na rtu se nalazilo staro sveti&scaron;te posvećeno Apolonu Akciju, u čiju su se čast održavale poznate gimnastičke igre. Od &larr; 425 opće sveti&scaron;te Akarnanaca. God. &larr; 31 bila je kod Akcija bitka između Marka Antonija i Oktavijana, u kojoj je Oktavijan pobijedio; u čast pobjede pro&scaron;irio je Apolonov hram i obnovio igre<em> (Ludi Actiaci). </em>Tom je prilikom osnovao na suprotnoj epirskoj obali grad Nikopolis, gdje je sagradio gymnasion i stadion, u kojima su se održavale igre. Arheol. ostaci su oskudni.</p>
<p><strong>AKČA</strong> (tur. ak<em> bijel</em>), sitan srebrni novac u Turskoj, kovan od sultana Orhana (1326&mdash;58) do kraja XVII<em> st.</em> (veličina 18&mdash;13<em> mm;</em> težina 1,2&mdash;0,33 g). Lice: ime sultana; naličje: mjesto kovnice i prva godina sultanova vladanja. Tehnika izradbe slaba, novac neugledan. Akče su kovane i u Sarajevu, Srebrenici, Čajniču, Beogradu, Novom Brdu, Kočanima, Skopju i Resenu.<br /> LIT.:<em> Zambaur,</em> Pr&auml;gungen der Osmanen in Bosnien, Numismat. Zeitschrift, Wien 1908. &mdash;&bull;<em> Ć. Truhelka,</em> Jedan nalaz turskih akči iz Macedonije, Sarajevo 1919. &mdash;<em> I. Rengjeo,</em> Tursko-bosanski novci, Zagreb 1933.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; I. Ro.</p>
<p><strong>AKEN, Hieronymus van</strong> <strong>v.<em> Bosch, Hieronymus</em></strong></p>
<p><strong>AKERS, Benjamin</strong> (zvan<strong> Paul</strong>), američki kipar (Saccarappa, Ma., 10. VII. 1825 &mdash; Philadelphia, Pa., 21. V. 1861). Studirao u Bostonu, 1852 boravio u Firenci, a 1855 u Rimu, gdje je njegov atelier bio jedan od centara inozemnih umjetničkih krugova. Radio većinom portretna poprsja (H. W. Longfellow, predsjednik F. Pierce, Edw. Everett). Ostala važnija djela:<em> Benjamin u Egiptu; Sv. Elizabeta Madžarska; Dijana i Endimion;</em> golema bista Miltona, a naročito<em> Ribari bisera.</em></p>
<p><strong>AKHETATON</strong> v. <em>Tell-el-Amarna</em></p>
<p><strong>AKIMOV, Ivan Akimovič, </strong>ruski slikar (Petrograd, 22. V. 1753 &mdash; 15. V. 1814). Učio u Petrogradu, Bologni i Rimu. Slikar hist. scena, naročito bitaka, a također ikonostasa i sakralnih kompozicija. Klasicist, pedagog, do 1794 direktor petrogradske akademije, jedan od prvih pisaca kritičkog osvrta na rus. umjetnost svoga vremena (1804). Sakupio je značajnu zbirku starije ruske grafike.</p>
<p><strong>AKOLIT - svijećnjak,</strong> svijećnjak na dvije svijeće, koji nose kod svečanih misa akoliti, pratioci đakona. Upotreba dokazana već u VI<em> st.</em> Od običnih svijećnjaka razlikuje se samo po funkciji.</p>
<p><strong>AKRATAFOR </strong>(<strong>akratofor;</strong> grč. ἄϰ<em>&rho;&alpha;&tau;&omicron;&sigmaf;,</em> akratos<em> Čisto vino </em>i &phi;έ&rho;&epsilon;&iota;&nu; ferein<em> nositi</em>), vrsta grč. vaze, posuda, u kojoj se na stol iznosilo čisto vino. U mitologiji jedan od atributa boga Bakha.</p>
<p><strong>AKROLIT</strong> (grč. ἄϰ&rho;&omicron;&sigmaf;; akros<em> gornji</em> i &lambda;ί&thetasym;&omicron;&sigmaf;, lithos<em> kamen),</em> u ant. helenskoj skulpturi, kip, izrađen od dvije ili vi&scaron;e vrsta materijala. Goli dijelovi kipa &mdash; glava, ruke, noge &mdash; izrađeni su od kamena (mramora), a trup i odjeća, kojom je trup obavijen, od obojena ili pozlaćena drva, a kad&scaron;to i od kovine. Akrolitski kipovi srodni su hrizelefantinskim, izrađenim, od zlata i bjelokosti. Na ovaj su se način prvenstveno izrađivali sakralni kipovi, smje&scaron;teni u hramovima.</p>
<p><strong>AKROPOLA</strong> (grč<strong>.</strong> ἄϰ&rho;&omicron;&sigmaf; akros<em> gornji</em> i &pi;&oacute;&lambda;&iota;&sigmaf;<em>, </em>polis<em> grad),</em> u ant. Grčkoj dio grada na uzvisini, redovno utvrđen, gdje su se nalazili hramovi, sveti&scaron;ta, riznica i sjedi&scaron;te bazileja. Akropole kao i kasteljeri i gradi&scaron;ta su utvrđenja, kojih izgradnja potječe iz davnih razdoblja, kada su skupine ljudi u fazi dru&scaron;tvenog uređenja prvotne zajednice izgrađivale i osiguravale humke i brežuljke, pogodne za obranu, i tako stvarale za&scaron;titne utvrđene centre, koji su dominirali područjima, &scaron;to su ih koristili stočari i ratari tih vremena. Ovi su utvrđeni prostori služili kao sastajali&scaron;ta skupine prigodom održavanja skup&scaron;tina, svetkovina, dogovora i suđenja, a ujedno i kao skloni&scaron;ta, u koja se povlačilo okolno žiteljstvo sa stokom i pokretnim dobrima u slučajevima opasnosti, ratova i neprijateljskih invazija. Izgradnja tih najstarijih urbanoarhitektonskih aglomeracija može se pratiti gotovo kroz cijelu evr. prethistoriju i ranu historiju &mdash; kod Helena (akropole), Ilira (kasteljeri), Slavena (gradi&scaron;ta), Gala, Avara (hring) i t. d. Pojava je akropola prema tome u neposrednoj vezi s općim razvojem života ljudskog dru&scaron;tva, s osnovnim načinom njegove proizvodnje i povezanosti s terenom, te s potrebom osiguranja pojedinih skupina kao i s dru&scaron;tvenom funkcijom, &scaron;to je imaju sastanci i skupovi u životu rodovske zajednice. Iz tih akropola, izgrađenih primitivnom tehnikom, s vremenom se razvijaju vje&scaron;tije i savr&scaron;enije izvedene građevine staroegejskih zajednica (Mikena, Tirint), te konačno reprezentativne akropole starih Helena na njihovu tlu i u sredi&scaron;tima njihovih naseobina na egejskim otocima, u Maloj Aziji, južnoj Italiji i Siciliji. Akropole su smje&scaron;tene ili na izoliranim vrhuncima (atenska, pergamska), ili na izdancima gorskog hrpta (t. zv. lingulama), dakle na točkama, koje dominiraju skučenim obradivim područjem grč. terena ili kontroliraju za ono vrijeme bitne prolazne putove ili morske zatone (Tirint). Definitivno formirane helenske akropole kao dijelovi grada postojale su u Argu, Tebi i Korintu; po značenju i ljepoti svojih spomenika zauzima medu njima prvo mjesto atenska Akropola, koja je općenito sinonim za ovaj pojam (v.<em> Atena, Akropola).</em><br /> LIT.: v.<em> Atena</em>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AKROTERIJ</strong> (grč. άϰ&rho;&omega;&tau;ή&rho;&iota;&omicron;&nu; akroterion<em> vrh, glavica</em>), u helenskoj arhitekturi, plastičan samostalan ukras, smje&scaron;ten na vrhu i na oba kraja timpana (hram u Egini, Partenon, Trajanej u Pergamu). Motiv akroterija razvija se od simboličkog ukrasa (na pr. lira) preko palmete, akantova lista i vitica do bogatijih i složenijih tvorevina (sfinga, grifon, Gorgona, Nika, čovječji lik). Primjenjuje se kao ukras i kod manjih spomenika, sarkofaga i nadgrobnih stela. Iz helenske pre&scaron;ao je u rim. dekoraciju, a poznavalo ga je također i etrursko graditeljstvo. Izrađivao se od terakote, kamena i kovine.<br /> LIT.:<em> C. Praschniker,</em> Zur Geschichte des Akroters, 1929.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AKSIJALAN</strong> (grč. ά&xi;&omega;&nu; akson<em> os),</em> u osovini, simetričan u odnosu na os.</p>
<p><strong>AKT</strong> (lat. actus<em> čin, pokret</em>), u prvotnom značenju, stav nagoga ljudskog tijela, koje služi kao model slikaru ili kiparu, zatim crtež ili studija izrađena po takvu modelu, a konačno svaki likovni prikaz naga čovjeka (engl.<em> naked,</em> franc.<em> nu,</em> njem.<em> Akt-studie,</em> rus.<em> akm,</em> tal.<em> ignudo).</em> Prikazivanje nagog ljudskog tijela javlja se već u paleolitiku (t. zv.<em> Willendorfska Venera</em>); od najstarijih hist. razdoblja ono je jedan od glav. motiva i sadržaja likovnog stvaranja. A. se prikazuje u različitom materijalu i svim slikarskim i kiparskim tehnikama (ugljen, kreda, boja, kamen, glina, bronca, drvo). Dok je ant. helenska plastika savr&scaron;eno oblikovala ljudsko tijelo u naravnim proporcijama (Miron, Fidija, Poliklet, Praksitel), u zapadnoevr. umjetnosti a. se javlja relativno kasno. Nalazimo ga tek u kasnom Srednjem vijeku, i to u romanici i gotici kod prikazivanja likova Adama i Eve, gdje je modelacija tijela suzdržljiva i shematska<em> (Adamova vrata</em> katedrale u Bambergu iz prve pol. XIII<em> st.,</em> u nas Radovanov portal katedrale u Trogiru iz 1240). Počev&scaron;i od doba renesanse, kad se ponovo započela likovno interpretirati ljepota ljudskog tijela, a zahvaljujući i izučavanju anatomije, a. se oblikuje kao umjetnička realizacija tijela u različitim držanjima, pokretima i položajima. Mnogi su umjetnici prikazujući a. samostalno ili unutar kompozicija s različitim, a ponajvi&scaron;e mitolo&scaron;kim temama, dosegli svoja najvi&scaron;a umjetnička ostvarenja (Giorgione, Michelangelo, Tizian, Tintoretto, D&uuml;rer, Rembrandt, Goya, Delacroix, Courbet, Renoir, Matisse; kod nas Bukovac, Kraljević, Bijelić, Uzelac). Proučavanje i crtanje akta temeljni je zadatak u obrazovanju umjetnika u akademijama.<br /> <em>Poluakt</em> je naziv za prikaz gornjeg dijela nagog tijela.<br /> LIT.:<em> Eickmann,</em> Der moderne Akt, 1903. &mdash;<em> Schinnerer,</em> Aktzeichnungen aus f&uuml;nf Jahrhunderten, 1925. &mdash;<em> W. Hausenstein,</em> Der K&ouml;rper des Menschen in der Geschichte der Kunst, 1917. &mdash;<em> J. Weitzmann-Fiedler,</em> Die Aktdarstellung, 1934.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AKTEON</strong> (grč. &rsquo;&Alpha;ϰ&tau;&alpha;ί&omega;&nu; Aktaion), u grč. mitologiji, lovac, sin Aristeja i Autonoje, kćerke Kadmove. U planini Kiteron ugledao je Artemidu, gdje se gola kupa s nimfama. Ona ga iz osvete pretvori u jelena, te ga vlastiti psi razderu. Prema drugoj verziji, izazvao je srdžbu Artemide, jer se hvalio, da je bolji lovac od nje. Prikazi Akteonove smrti u lik. umjetnosti: metopa Herina hrama u Selinuntu (Palermo, Mus. nazionale), alabastrena urna (Volterra, Mus. Guarnacci), Annibale Carracci (Bruxelles, Mus. Royal), F. Albani (Pariz, Louvre), grč. kipovi i vaze.</p>
<p><strong>AKVAFORTE</strong> v<em>.</em> <em>Bakropis</em></p>
<p><strong>AKVAMANILE</strong> (srednjovjekovnolat.<em> aquamanile</em>), posuda, zdjela od bronce ili mjedi u ljudskom ili životinjskom obliku (lav, pas, jelen, grifon i dr.). Služi u Srednjem vijeku za pranje ruku prije i poslije jela, a u crkvi i danas pri nekim ceremonijama.</p>
<p><strong>AKVAMARIN</strong> (lat. aqua<em> voda</em> i marinus<em> morski</em>), vrsta minerala berila. Zbog velike tvrdoće i lijepe prozirne plavozelenkaste boje brusi se za ukrasni kamen. Upotrebljavao se kao ukras već u antičkom svijetu. Glavna nalazi&scaron;ta: Ural i Brazil.</p>
<p><strong>AKVAREL</strong> (tal. acquerello<em> vodena boja,</em> od lat. aqua<em> voda</em>), slikarska tehnika, kod koje voda služi kao sredstvo za otapanje boje. &mdash; Akvarelom se koloriraju crteži unutar postojećih kontura, pokrivaju bojom &scaron;atirani crteži, laviraju crteži izvedeni drugom grafičkom tehnikom, a slika se iz bez prethodnog crteža. A. u užem smislu je tehnika, kod koje dolazi do izražaja podloga, za razliku od tempere i gva&scaron;a, koje se služe gustim bojama i koje pokrivaju podlogu. Plohe, koje imaju na slici biti svijetle, pokrivaju se lagano bojom, a bijele ostaju neoslikane. Zbog tih se svojstava akvarelom može postići naročita prozračnost. &mdash; Format je akvarela uglavnom manji od formata uljene slike na platnu. Boje su mineralnog ili biljnog podrijetla; dodaje im se kao vezno sredstvo dekstrin, arapska gumija, med, &scaron;ećer, riblje ljepilo i sl., a u trgovinu dolaze u okruglim ili četvorouglatim pločicama, u lončićima ili tubama. A. se slika finim kistovima od tanke jazavčeve, devine ili druge dlake, na zrnatom (hrapavom) papiru, drvu, prepariranom slikarskom platnu, tekstilu, kosti i t. d. Od papira najpogodniji su engleski Whatmanovi, talijanski Fabriano i njemački Schoellers Hammer. Papir se napinje čavlićima ili se na rubovima lijepi na crtaću dasku, da bi slika nakon su&scaron;enja i skidanja s daske ostala ravna. Akvareli se brzo su&scaron;e, pa se vodi katkad dodaje glicerin, da bi se su&scaron;enje usporilo. Stalne su boje, na koje ne utječe svjetlost: kadmijeve crvene i žute, modri, zeleni i ljubičasti kobalt, ultramarin, kromovo zeleno, okeri, zemljane boje, bjelokosno crno i indijsko žuto, a nestalne: prusko modro, karmin, krimson, purpur, zmajska krv, zeleno Gallstone i Hooker. Rjeđe se upotrebljavaju zemljane smeđe i crna boja, jer se svježiji odgovarajući tonovi mogu postići mije&scaron;anjem drugih boja. Nestalni su i tu&scaron;evi, kad se njima slika tehnikom akvarela. Zbog nestalnosti boja akvarelne se slike pohranjuju u mapama i ne izlažu jakoj sunčanoj svjetlosti. Kad se fiksiraju, požute. U okvire se montiraju tako, da se ne dotiču stakla. &mdash; Slikanje akvarelom traži naročitu vje&scaron;tinu zbog njegova lazurnog karaktera. Ispravljanje je gotovo nemoguće, a ispiranje te&scaron;ko, napose kod anilinskih Ostwaldovih boja, izrađenih od katranskih derivata. A. ne zahtijeva dugotrajnu pripremu kao slikanje uljem; slika se brzo su&scaron;i, a po svome karakteru pogodan je za skice, studije, bilje&scaron;ke s putovanja i za intimno slikarstvo. Područje akvarela jesu: genre, pejzaž, arhitektura, arabeska, folkorna studija, scenska i kostimna skica te minijatura, a rjeđe kompozicija i portret.<br /> A. je glavna slikarska tehnika starog Egipta. T. zv.<em> mrtvačke knjige</em> slikane su vodenom bojom na papirosu. U Kini se od &larr; II<em> st. </em>slika akvarelom na svili i papiru; a. se afirmira nakon prodora budizma, a najvi&scaron;i domet doživljuje u XII<em> st.</em> Iz Kine prelazi u Japan, gdje ga u XIII<em> st.</em> naročito razvijaju slikarske &scaron;kole Tosa, Kyoto i Sesshu. &mdash; Akvarelom slikaju u Indiji, Perziji (kaligrafija i iluminacija rukopisa), staroj Heladi i Rimu. A. se upotrebljava u starokr&scaron;ćanskoj umjetnosti, a preko Bizanta prelazi u samostane cijele Evrope. U toku Srednjeg vijeka nanose razmočenu boju na podlogu direktno, a kasnije je oživljavaju arapskom gumijom i polaganjem nekoliko namaza. Tako a. prelazi u gva&scaron;. Srednjovj. minijaturisti koloriraju crteže u misalima, psaltirima, brevijarijima, evangelistarima, kronikama i t. d. svijetlim tonovima. Isprva postavljaju lokalnu boju u crtež izveden perom, a zatim izrađuju modelaciju i pozlatu.<br /> Umjetnost renesanse pretpostavlja akvarelu temperu i ulje, tehnike, koja bolje odgovaraju namjeni slika. A. se upotrebljava kod slikanja studija i kartona za freske i goblene, kod arhitektonskih crteža, a minijatura doživljava obnovu u djelovanju Jurja Klovića. Majstori njemačke renesanse često akvarelom oživljuju crtež načinjen olovkom ili perom. Teme su: biljke, životinje, pejzaži, kostimne studije. D&uuml;rerovi pejzaži prve su slike te vrste u Evropi. &mdash; U doba baroka a. služi za prethodne studije slika, koje se izvode u drugim tehnikama, a pomalo prelazi u pomoćno sredstvo za postizavanje plastičnosti i dubine u crtežu jednom bojom, lavisom (N. Poussin, Cl. Lorrain). Od holandskih pejzažista akvarele je slikao A. van Ostade, dok su Flamanci P. P. Rubens i A. van Dyck slikali pejzaže akvarelom i gva&scaron;om. U XVIII<em> st.</em> a. je ra&scaron;iren u Engleskoj, te je stekao položaj samostalne slikarske tehnike, ravnopravne slikarstvu uljenim bojama. Prve poznate akvarele u Engleskoj izradio je J. White 1585&mdash;90, koji je sudjelovao u Raleighovoj ekspediciji u Sjevernu Ameriku i slikao Indijance i njihove običaje. U XVI i XVII<em> st.</em> u Engleskoj djeluju kao slikari uglavnom Nijemci i Holanđani. Akvarelom slikaju minijature, a H. Holbein ml. slika nacrte za dragulje i nakit. God. 1630 E. Norgate pi&scaron;e priručnik<em> Miniatura, or the art of limning.</em> &mdash; Nov smjer akvarelu daje Čeh V&aacute;clav Holl&aacute;r (1607&mdash;1677), koji u Engleskoj slika genre-scene iz života naroda i vedute Londona, a njegov sljedbenik Francis Place (1647&mdash;1728) orijentira se prema Rimu i napu&scaron;ta likovni utjecaj Holandije. U Italiju polaze Samuel Scott i njegovi učenici W. Marlow i Sawrey Gilpin i ondje slikaju pejzaže; George Robertson (1747&mdash;1788) uči u Rimu kod G, P. Panninia i Jos. Verneta. &mdash; Reformu u akvarelu provode Paul i Thomas Sandby, isprva vojni crtači, slikajući prozračne i svježe pejzaže s putovanja po Engleskoj. Paul Sandby je engl. pejzaž približio publici, koja je dotada voljela klasične pejzaže, reproducirajući svoje slike bakrorezom i akvatintom. Akvareli Th. Gainsborougha predstavljaju vedute starih gradova i ru&scaron;evina u prigu&scaron;enim tamnim tonovima. Alexander Cozens (1717&mdash;1786) je na putovanjima po Rusiji i Italiji, gdje je učio kod J. Verneta, slikao monohromne akvarele. Napisao je<em> A new method of assisting the invention in drawing original compositions of landscape</em> i<em> Historical principles of landscape.</em> Njegov sin John Robert Cozens izradio je moment-snimke u akvarelu na svom putovanju kroz Alpe i tal. pejzaže. On je prvi dao akvarelu prozračnost i mekoću, koja je otada značajka te slikarske grane; nakon njega a. postaje tehnikom velikog broja slikara, medu njima Williama Parsa, koji napu&scaron;ta podlaganje akvarela neutralnim tonovima, Francisa Townea i dr. Značenje &raquo;Warwicka&laquo; Smith - (1749&mdash;1831) kao refora matora akvarela ranije je bilo preuveličano. &mdash;Tehnika akvarela, koja se ranije obrtimice prenosila od generacije na generaciju, stekla je u početku XIX<em> st.</em> toliku popularnost, da je 1804 u Londonu osnovan<em> Society of painters in water-colours,</em> a 1831<em> Royal academy of painters in water-colours</em>, po&scaron;to Kraljevska akademija nije tehnici akvarela priznala stepen jednak slikarstvu uljem. &mdash; U početku XIX<em> st.</em> ističu se Thomas Rowlandson (1756&mdash;1827), koji slika londonsko dru&scaron;tvo i radni svijet, William Blake, koji je izgradio na stotine akvarela kao ilustracije Miltona, Younga, Dantea, Biblije i svojih pjesničkih radova. Centralna je figura medu akvarelistima tog doba Thomas Girtin (1775&mdash;1802), koji slika akvarele &scaron;irokih perspektiva krupnim kistom. J. W. Mallord Turner (1775&mdash;1851) slika velik broj akvarela, većinom marina; njima je pokazao smjer kasnijim akvarelistima, koji su slikali primorske pejzaže. I u svojim uljenim slikama povodi se za tehnikom akvarela. &mdash; Od pejzažista, koji u XIX <em>st.</em> slikaju akvarelom, ističu se J. S. Cotman (1782 &mdash;1842), Peter de Wint (1784&mdash;1849), David Cox (1783&mdash;1802). R. P. Bonington (1801&mdash;1828) u svojim vedutama i genre-motivima te prerafaeliti E. Burne-Jones (1833 &mdash;1898) i D. G. Rossetti (1828&mdash;1882), koji svojim alegorijskim i biblijskim motivima pro&scaron;iruju tematiku engl. akvarela. &mdash; U XX<em> st.</em> u Engleskoj nastavljaju tradiciju Sir William Open, Arthur Rackham, Frank Brangwyn, William Steer, Paul Nash i Henry Moore. &mdash; Kao u Engleskoj, tako se i na kontinentu u drugoj pol. XIX<em> st.</em> tehnika akvarela sve vi&scaron;e afirmira. Akvarelisti osnivaju udruženja u Rimu, Berlinu, Bruxellesu, Parizu i dr., ali ona ne dosežu značenje engleskih.<br /> Naročito je Francuska dala visok kvalitet akvarela. &mdash; U XVIII<em> st.</em> slikaju akvarelom (dobrim dijelom kao lavisom) grafičari H. de Fragonard (1736&mdash;1802) i G. de Saint-Aubin (1724&mdash;1780), u XIX<em> st.</em> doživljava a. obnovu u Parizu. Uz Th. G&eacute;ricaulta (1791&mdash;1824) primjenjuju ga E. Delacroix (1798&mdash;1863), pejzažisti F. Ziem (1821&mdash;1911) i H. Harpignies (1819&mdash;1917), zatim H. Daumier (1808&mdash;1879), marinist E. Boudin (1824&mdash; 1900), grafičari C. Guys (1805&mdash;1892) i Gavarni (1804&mdash;1866). U doba impresionizma i postimpresionizma slikaju tehnikom akvarela E. Manet (1832&mdash;1883), A. Renoir (1841&mdash;1919) i P. C&eacute;zanne (1839&mdash;1906), a u XX<em> st.</em> ističu se H. Matisse, M. Vlaminck, G. Rouault, A. Dunoyer de Segonzac, P. Signac, R. Dufy, O. Friesz, M. Laurencin te kipari A. Rodin i E.-A. Bourdelle. U Italiji je glavni predstavnik akvarela G. Gigante (1806&mdash;1876), na čelu udruženja<em> Scuola di Posilippo.</em> Osim njega slikaju akvarelom G. Fattori, M. Fortuny, D. Morelli, F. P. Michetti, G. de Nittis i dr. Oni stoje pod utjecajem engl. akvarelista, kojima je Italija pružala bogatu tematiku. Najznačajniji su akvarelisti Austrije R. Alt (1812&mdash;1905), L. Passini i scenograf A. Roller. &mdash; U Njemačkoj je a. u novije vrijeme jedna od najpopularnijih slikarskih tehnika. Slikar romantike M. v. Schwind (1804&mdash;1871) slika akvarelom ciklus priča, a J. W. Goethe je zabilježio tom tehnikom dojmove s puta po &Scaron;vicarskoj i Italiji. Kroz cijelo XIX<em> st.</em> a. je česta tehnika, naročito kod pejzažista, a i ekspresionizam se u svome borbenom naletu služi akvarelom; njime slikaju F. Marc, M. Pechstein, G. Grosz i L. Feininger. &mdash; U nizozemskom slikarstvu tehnikom akvarela rade J. (1837&mdash;1899) i W. (1839&mdash;1917) Maris, A. Mauve (1838&mdash;1888), J. B. Jongkind (1819&mdash;1891) i J. Izra&euml;ls (1824 &mdash;1911), a u Belgiji F. Rops (1833&mdash;1898) i A. Delaunois. &mdash; &Scaron;vicarac P. Klee (1879&mdash;1940) slikao je veći dio svojih djela akvarelom. &mdash; Ruski slikari od XVIII<em> st.</em> dalje slikaju arhitekturu, pejzaže, motive iz seljačkog života, portrete i genre tehnikom akvarela. To su G. I. Kozlov (1738&mdash;1791), A. N. Voronihin (1760&mdash;1814), G. Quarenghi (1744&mdash;1817), u XIX<em> st.</em> F. P. Tolstoj (1783&mdash;1873), P. P. Sokolov (1821&mdash;1899), K. P. Brjullov (1799&mdash;1852), G. G. Gagarin (1810&mdash;1893), T. G. &Scaron;evčenko (1814&mdash;1861), I. E. Rjepin (1844&mdash;1930), V. A. Sjerov (1865&mdash;1911), I. N. Kramskoj (1837&mdash;1887), V. E. Makovski (1846&mdash;1920). U XX<em> st.</em> rade I. I. Levitan, E. E. Lansere, A. M. Gerasimov, K. F. Juon, K. Somov, a od scenografa L. Bakst i A. Benois. &mdash; Od Poljaka slikali su akvarelom L. Wyczolkowski (1852&mdash;1936), P. Michałowski (1800&mdash;1855), S. Wyspianski (1896&mdash;1927) i E. Zak (1884&mdash;1926), od Čeha J. M&acirc;nes (1820&mdash; 1871), A. Mucha, M. &Scaron;vabinsky, a od Bugara A. Mitov (1861 &mdash;1933), N. Petrov (1881&mdash;1916), K. &Scaron;trkelov (1889&mdash;) i I. Milev (1900&mdash;1927). &mdash; U Americi su se od slikara bavili akvarelom W. Homer (1836&mdash;1910), J. S. Sargent (1856&mdash;1925), A. B. Davies (1862&mdash;1928), Childe Hassam (1859&mdash;1935), M. Prendergast (1859&mdash;1924) i J. Marin (1870&mdash;).<br /> Akvarelom su se kolorirali grafički listovi u doba, kad je grafika bila jedina mogućnost reprodukcije. Jo&scaron; u drugoj pol. XIX<em> st. </em>imale su knjige priloge u bojama, akvarelirane rukom.<br /> Specifična je tehnika akvarela minijatura.<br /> LIT.:<em> K. Robert,</em> L&rsquo; aquarelle; Paris 1890. &mdash;<em> G. B. Allen,</em> Water-colour painting, London 1898. &mdash;<em> C. E. Hughes,</em> Early English water-colour, London 1913. &mdash;<em> L. Brieger,</em> Das Aquarell. Seine Geschichte und seine Meister, Berlin 1923. &mdash;<em> L. Binyon,</em> English water-colours, London 1946.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.<br /> <strong>Srbija.</strong> Kod Srba javlja se a. kao tehnika kojoj slikari posvećuju posebnu pažnju tek u poč. XIX<em> v.</em> Akvarelisane crteže, međutim, isključivo religioznog karaktera, rađene uglavnom kao ilustracije rukopisnih knjiga, nalazimo već u XVII<em> v.</em> Takav jedan akvarelisani crtež sa prikazom &raquo;Vaznesenja&laquo; (Beograd, Narodni muzej) datiran je 1739. Uskoro se javlja i pravi akvarel. U Galeriji Matice Srpske u Novom Sadu postoji a. s ruskim konjanikom iz Sedmogodi&scaron;njeg rata, koji se, na osnovu predanja, pripisuje slikaru iz sredine XVIII<em> v. Stefanu Teneckom.</em> Naročitu pažnju pridavala je akvarelu Crtačka &scaron;kola u Sremskim Karlovcima, koju je 1809 osnovao mitropolit S. Stratimirović. Nastavnik ove &scaron;kole,<em> Joakim Popović</em>, naslikao je (1805) 4 pejzaža u akvarelu; on je u toku svoje nastavničke delatnosti naročito nastojao oko negovanja ove tehnike. Od učenika ove &scaron;kole ostalo je, do Drugoga svetskog rata, vi&scaron;e akvarela i akvarelisanih crteža. Posle ovih prvih poku&scaron;aja, a. je dobio pravo građanstva u srp. slikarstvu, i nema skoro nijednog pravca ili &scaron;kole koja nije ostavila poneki primerak ove tehnike. Prve portrete u akvarelu radio je<em> Konstantin Pantelić </em>(1802&mdash;1882), a prve vedute gradova i pejzaže s arhitekturom <em>Jovan Stanisavljević</em> (1816&mdash;1842). &mdash; Slikari srp. klasicizma i bidermajera kao da nisu bili veliki ljubitelji akvarela. Jedva je poneki od njih ostavio crtež laviran sepijom ili kojom drugom vodenom bojom.<em> Arsa Teodorović</em> je naslikao 1809 Hristovu glavu laviranu smeđim akvarelom, a<em> Dimitrije Avramović</em> nekoliko skica za ikone u sepiji. Akvarelisanje je dobilo poleta tek za vreme romantičara. Jedan od njih,<em> Anastas Jovanović</em> (1817&mdash;1899), načinio je nekoliko akvarela, medu kojima se ističu &raquo;Beograd pred oluju&laquo;, rađen u čistoj akvarelskoj tehnici, lepo komponovan i kolorisan, i &raquo;Smrt Vase Čarapića&laquo;. Drugi romantičar,<em> Stevan Todorović,</em> ostavio je takođe priličan broj akvarelisanih crteža, od kojih se naročito ističe minijaturan, ali s osećanjem i razumevanjem slikan &raquo;Izgled San Stefana&laquo;. &mdash; A. je na&scaron;ao jo&scaron; vi&scaron;e pristalica među slikarima realističkog pravca. Najstariji među njima,<em> Milo&scaron; Tenković</em> (1849&mdash;1890), ostavio je nekoliko svežih i ljupkih pejzaža, cveća i skica za kompoziciju u akvarelu.<em> Đorde </em>Krstići autor većeg broja studija pejzaža i no&scaron;nji iz Srbije, načinio je i nekoliko lakih akvarela, među kojima se ističe &raquo;Kuća kneza Milo&scaron;a u Crnuću&laquo;. Sledbenici akademskog realizma, u prvom redu<em> Uro&scaron; Predić,</em> bili su takođe poklonici ove tehnike. Jedan od najboljih Predićevih radova jeste skica za ikonostas u Smederevu, rađena akvarelom. Savremenici akademičara, međutim, slikari pleneristi, nisu marili za a.; izuzetak čini<em> Beta Vukanović<sub>}</sub></em> autor znatnog broja studiozno slikanih akvarela. &mdash; Za razliku od impresionista, koji su ostali verni slikanju isključivo uljem, mlađe generacije slikara, naročito slikara koji su pripadali t. zv. emotivnom slikarstvu, obraćaju izuzetnu pažnju akvarelu. Javljaju se i slikari koji se isključivo bave akvarelom: <em>Todor &Scaron;vrakić</em> i<em> Milica Čadević.</em> Oboje rade pretežno pejzaže, ređe figure ili portret. Oni ne stvaraju &scaron;kolu, ali ima u nekoliko sledbenika, među kojima su<em> Svetislav Strala, Miodrag Petrović, Jelisaveta Petrović</em> i dr. Kao akvarelista utančanog ukusa i temperamentnog kolorita javlja se i vajar<em> Sreten Stojanović.</em> &mdash; Među savremenim srp. umetnicima akvarelima se ističu<em> Ivan Tabaković, Nedeljko Gvozdenović</em> i<em> Predrag Milosavljević.</em> Tabaković je studiozan i dramatičan, Gvozdenović fine osećajnosti i složen, dok je Milosavljević veoma poetičan i muzikalan; njegovi akvareli idu u najbolje &scaron;to je savremeno srp. slikarstvo dalo u toj tehnici.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M Kol.<br /> <strong>Hrvatska.</strong> A. ima u Hrvatskoj, uz zidno slikarstvo, značajno mjesto u razvoju umjetnosti. Djela, slikana tehnikom akvarela, bila su u povoljnijem položaju od zidnih slika, koje su dobrim dijelom propale za vrijeme ratova i kod pregradnja arhitektonskih objekata. Slike u akvarelu, većim dijelom ilustracije i iluminacije rukopisnih knjiga, sačuvane su u riznicama crkava i samostana ili u bibliotekama.<br /> Stoljećima je u Hrvatsku pritjecala množina rukopisnih knjiga: u Dalmaciju iz Italije, a u Panonsku Hrvatsku iz Madžarske i dijelom iz njem. zemalja. Sačuvan umjetnički materijal nalazi se u zbirkama dalmatinskih i primorskih gradova (Dubrovnik, Hvar, Makarska, Split, Trogir, &Scaron;ibenik, Zadar, Rab, Vrbnik, Krk i dr.), a u gornjoj Hrvatskoj u Zagrebu.<br /> Ti radovi obasižu &scaron;irok raspon od djela pisara-kaligrafa do umjetničkih ostvarenja visoke kvalitete, od jednostavnih radova minijatora u jednoj boji, koji ponekad ornamentikom ističu pojedine odsječke teksta, do bogate polihromne ilustracije. Arhivi u Hrvatskoj čuvaju iluminirane i ilustrirane knjige ili fragmente, koji su nastali u razmaku od XI do XVIII<em> st.</em> Osim uvezenih, slikama ukra&scaron;enih rukopisa, veći dio radova nastao je u Hrvatskoj (Split, Dubrovnik, Senj, Krk). Glagoljski rukopisi potječu s otoka Krka i iz okolice Splita. U Zagrebu je postojala pisarska radionica u XVIII<em> st.</em> Iz Hrvatske potječe<em> Ivan od Senja</em>, koga je oko sredine XIV<em> st.</em> pozvao car Karlo IV u Prag, da pi&scaron;e glagoljske knjige za novoosnovani samostan Emaus, a najznačajniji minijaturist tal. cinquecenta,<em> Giulio Clovio,</em> na&scaron; je zemljak<em> Juraj Klović</em> iz Grižana u Vinodolu.<br /> Iz XI<em> st.</em> je &raquo;Sakramentarij sv. Margarete&laquo; s polihromnim ukrasom, pisan za Madžarsku, i ure&scaron;en prema franc. uzoru kao i &raquo;Benedikcional&laquo; namijenjen za Esztergom. Oba su donesena u Zagreb.<br /> U XII<em> st.</em> pisani su &raquo;Missale beneventanum&laquo; i &raquo;Missale neumizatum&laquo; (pisan goticom), koji su posrednim putem stigli u Zagreb.<br /> Minijaturno slikarstvo XIII<em> st.</em> zastupano je u Zadru sa 4 korala u samostanu sv. Frane, te s kodeksima montekasinske &scaron;kole u tresorima katedrale u Splitu i Trogiru, kao i bogatim &raquo;Brevijarijem svete Justine&laquo; u Zagrebu.<br /> Koral bolonjske &scaron;kole XIV<em> st.</em> u Sv. Frani u Zadru, dva fragmenta dubrovačkih minijaturista dominikanskog samostana u Dubrovniku, &raquo;Pontificale Jacobi de Placentia&laquo; avinjonske &scaron;kole, sjevernofranc. &raquo;Biblia sollemnis i &raquo;Missale zagrabiense&laquo;, MR 13, u Zagrebu potječu iz XIV<em> st.</em><br /> Veći broj ilustriranih i iluminiranih rukopisa sačuvan je iz XV<em> st.:</em> dva glagoljska misala iz Vrbnika, koral venecijanske &scaron;kole u Sv. Frani u Zadru, graduale<em> Bernarda Vučetića</em> kod Male braće u Dubrovniku, kodeksi s ilustracijama bolonjskog stila kod Sv. Dominika u Splitu, u katedrali u Trogiru, kod Male braće u Dubrovniku, tri korala kod Sv. Frane u Zadru, kodeksi u samostanu Kampor na Rabu. Iz početka stoljeća potječe &raquo;Liber antiphonarius&laquo; biskupa<em> Oswalda Thuza,</em> a skraja tog stoljeća su dva kodeksa korvinske renesanse, &raquo;Missale Dominici Kalmancsehi&laquo; i &raquo;Missale Georgii de Topusko&laquo;, koji se pripisuje Kloviću.<br /> Iz XVI<em> st.</em> nalaze se u nekoliko mjesta Dalmacije kodeksi u stilu firentinske &scaron;kole: kod Male braće i u Drž. arhivu u Dubrovniku&raquo; zatim lokalni radovi u Krku, radovi<em> fra Fr. Paprike </em>(Stijepa Gozze) kod Male braće u Dubrovniku. U to vrijeme prodire &scaron;tamparsko umijeće, pa se akvarelom koloriraju ilustracije &scaron;tampanih knjiga, tako na pr. zagrebački misal, &scaron;tampan u Mlecima 1511.<br /> Posljednji je značajni minijaturist u Hrvatskoj<em> Bone Razmilović,</em> koji je 1675 opremio bogatim ukrasom dva korala poljudskog samostana u Splitu.<br /> &Scaron;tampa je gotovo posve prekinula ukra&scaron;ivanje liturgijskih knjiga slikanjem. U XVIII<em> st.</em> akvarelom se počinje služiti profano slikarstvo.<br /> U poč. XIX<em> st.</em> a. postaje u Hrvatskoj jedno od glavnih sredstava za likovno izražavanje: primjenjuje se počev&scaron;i od stranica spomenara i plesnih redova, amaterskih slika pejzaža i veduta gradova, starih gradina i portreta pa do arhitektonskih nacrta kaligrafski prezentiranih i koloriranih diskretnim tonovima vodene boje. Utjecaji stižu iz Beča, koji na&scaron; kraj i na&scaron;e ljude transponira u viziju Austrije i grada na Dunavu. Od na&scaron;ih primorskih gradova s golim lancima Kapele i Velebita postaju u radovima stranaca tirolska i &scaron;vicarska jezera s kamenim klisurama Alpa, portreti imaju u aranžmanu obilježja bogatog Beča. Nerijetki su prikazi Italije, koja se pojavljuje u doba romantike u &scaron;iroko shvaćenim varijantama s litografija i bakroreza, &scaron;to su preplavili na&scaron;e krajeve, ili se javljaju kao proizvoljni prikazi neviđenih, a toliko često opisanih krajeva, sa svim karakteristikama nesnalaženja i krivog asociranja (tirolski kostimi na napuljskoj obali i sl.). Relativnu točnost prikazuju nacrti geodeta i inženjera vojske, iako je tu umjetnički moment odsutan. To su većinom stranci, koji prolaze na&scaron;im krajevima i vr&scaron;e mjerenja i projektiraju vojne objekte. Katkad u svojim slikama, koje nastaju kao spontane fiksacije viđenog, dolaze na domet umjetničke kvalitete, zadržav&scaron;i usto vrijednost dokumenta.<br /> U Hrvatskoj je profesionalna umjetnost u to doba uglavnom zanimanje stranaca i doseljenika<em> (M. Stroy, M. Brodnik, F. G. Waldm&uuml;ller, Kaps, I. Zasche, P. Wolf</em> i dr.). Domaći se bave slikanjem većinom kao amateri.<br /> Među strancima, koji u Hrvatskoj slikaju akvarelom, ističe se<em> F. Jaschke</em> (1775&mdash;1842), koji je naslikao čitav niz veduta i pejzaža iz Hrvatske u velikom formatu. Ta serija (u Modernoj galeriji JA, Zagreb) obuhvaća Hrvatsko Primorje (&raquo;Trsat&laquo;; &raquo;Rijeka&laquo;; &raquo;Senj&laquo;; &raquo;Velebit&laquo; i dr.), Kordun (&raquo;Petrinja&laquo;; &raquo;Cetin&laquo;; &raquo;Slunj&laquo; i t. d.), Liku (&raquo;Plitvička jezera&laquo;; &raquo;Udbina&laquo;; &raquo;Otočac&laquo;) i Slavoniju (&raquo;Slavonski Brod&laquo;; &raquo;Gradi&scaron;ka&laquo;).<br /> Prvi je domaći umjetnik, koji je slikao akvarele,<em> Vjekoslav Karas</em> (1821&mdash;1858), od kojega su sačuvani akvarelirani crteži &raquo;Rimljanka&laquo;, &raquo;Talijanska seljanka&laquo;, &raquo;Djevojka iz Napulja&laquo; iz vremena njegova boravka u Italiji, a iz vremena rada u Hrvatskoj folklorna skica &raquo;Slunjanka&laquo;, koja osim dokumentarne važnosti ima umjetničkih kvaliteta.<br /> Vrijedne dokumente o hrv. pejzažu dao je<em> I. Zasche</em> (1826&mdash; 1863), koji je po nalogu Jelačićevu obilazio Hrvatskom, crtao i akvarelirao. Naročito su važni njegovi akvareli iz kr&scaron;kih krajeva, Hrvatskog Primorja i Like (&raquo;Brinjanke&laquo;; &raquo;Pejzaž&laquo;; &raquo;Lički pejzaž&laquo;), koji umjetnički zahvaćaju na&scaron; kraj. Akvarelirani portreti (Olga Erd&ouml;di, Julijana Koritić i Aleksandra Stanković Vukotinović) broje se medu najbolja portretna djela u Hrvatskoj.<br /> U primorskim krajevima slika<em> Ivan Simonetti</em> (1817&mdash;1886) tehnikom akvarela portrete riječkih građana (u Galeriji likovnih umjetnosti, Rijeka), od kojih se ističe portret Brater-Meyniera.<br /> U Osijeku slika<em> Franz Conrad v. H&ouml;tzendorf</em> kombiniranom tehnikom akvarela i gva&scaron;a pejzaže iz Italije. Njegov sin<em> Hugo Conrad v. H&ouml;tzendorf</em> (1807&mdash;1869) radi akvarelirane crteže olovkom, katkad i u sasvim malim formatima (seljaci u narodnoj no&scaron;nji, vojnici, pejzaži, konji i slavonski gradovi).<br /> Od slikara zagrebačke &scaron;kole samo ih se nekolicina služila akvarelom.<em> Oton Iveković</em> (1869&mdash;1939) polazi istovremeno s <em>Belom Čiko&scaron;em</em> (1864&mdash;1931) i<em> Ivanom Tisovom</em> (1870&mdash;1929) po Hrvatskoj, da po nalogu I. Kr&scaron;njavoga slika pejzaže i vedute za ediciju &raquo;Oesterreichisch-ungarische Monarchie in Wort und Bild&laquo;. Iveković slika pejzaže iz Zagorja, male genre-slike i niz uspjelih folklornih studija (&raquo;Lički pastir&laquo;; &raquo;Sna&scaron;a&laquo;).<br /> Učenica Bele Čiko&scaron;a<em> Slava Ra&scaron;kaj</em> (1877&mdash;1906) najizrazitiji je predstavnik akvarela u Hrvatskoj. U tom senzibilnom biću razvilo se osobito nagnuće k ovoj suptilnoj slikarskoj tehnici. Slika seljačiće, brežuljkaste pejzaže oko Kupe, skromne seljačke kuće, cvijeće, krajine uz vodu. Njena su umjetnički najizrazitija djela: &raquo;Ozalj&laquo;; &raquo;Zima&laquo;; &raquo;Int&eacute;rieur seljačke sobe&laquo;; &raquo;Na Mrežnici&laquo;; &raquo;Rano proljeće&laquo;; &raquo;Pejzaž sa seljačkim kućama&laquo;; &raquo;Ksaver&laquo;.<br /> Dva izrazita predstavnika pejzaža. Crnčić i Kovačević, samo se povremeno bave akvarelom.<em> Menci Cl. Crnčić</em> (1865&mdash;1930) u ranijoj fazi če&scaron;će radi u toj tehnici; kasnije prelazi gotovo isključivo na ulje i grafiku. Nekoliko svojih bakropisa kolorira akvarelom: &raquo;Na Dolcu&laquo;; &raquo;Splavnica&laquo;; &raquo;Trg pred katedralom&laquo;.<em> Ferdo Kovačević</em> (1870&mdash;1927) među svojim pejzažima sa Save ima i nekoliko akvarela.<br /> Akvarelom je mnogo slikao<em> Mihovil Kru&scaron;lin</em> (1886&mdash;), koji je u akademskoj maniri prikazao motive iz okolice Zagreba, Jadran i Gorski Kotar (&raquo;Mokrice&laquo;; &raquo;Njivice&laquo;).<br /> Posebnoj atmosferi, koju je dočaravao<em> Emanuel Vidović</em> (1872&mdash; 1953)3 odgovarala je tehnika akvarela; njegove slike (int&eacute;rieuri i vedute primorskih mjesta) u tamnim tonovima, u kojima svjetlucaju zlaćani refleksi, imaju značajno mjesto u hrvatskoj umjetnosti (&raquo;Voće&laquo;; &raquo;Grancigula&laquo;; &raquo;Stara madonna&laquo;).<br /> A. je tretirao isprva samostalno, a zatim ga upotrebljavao kao sredstvo kod koloriranja svojih crteža s pejzažima i vedutama Jugoslavije<em> Tomislav Krizman</em> (1882&mdash;1955).<br /> <em>Josip Račić</em> (1885&mdash;1908) tek se povremeno bavio akvarelom. Oni zahvaćaju motive poput moment-snimke i sa nekoliko poteza kistom postizavaju snažne impresije (&raquo;Kavana na boulevardu&laquo;; &raquo;U parku&laquo;; &raquo;Studija starca&laquo;; &raquo;Stari seljak&laquo;). Sačuvalo se nekoliko akvareliranih sličica iz spomenara, dok je veći dio njegovih akvarela zajedno sa crtežima prodan u inozemstvo i vjerojatno izgubljen. Naročito se ističu njegovi radovi iz pari&scaron;ke ere (&raquo;Place de l&rsquo;Etoile&laquo;; &raquo;Luxembourg&laquo;; &raquo;Na Seinei&laquo;).<br /> Akvareli<em> Miroslava Kraljevića</em> (1885&mdash;1913) većim su dijelom reminiscencije na motive iz Hrvatske (&raquo;Kapelica kraj Požege&laquo;; &raquo;Pastuh Osman&laquo;; &raquo;Kraljevica&laquo;; &raquo;Gumno&laquo;; &raquo;Grobnica&laquo;; &raquo;Barba Čoko&laquo;; &raquo;Trabakuli&laquo; i dr.). Za njegova pari&scaron;kog boravka nastali su akvareli, koji su poput njegovih crteža pod utjecajem Toulouse-Lautreca (&raquo;Sortie du th&eacute;&acirc;tre&laquo;; &raquo;U kavani&laquo;; &raquo;Prislu&scaron;kivanje&laquo;; &raquo;U parku Luxembourg&laquo;).<br /> Ilustracije Danteove &raquo;Božanske komedije&laquo; radi<em> Mirko Rački </em>(1879&mdash;), koji crtane scene kolorira akvarelom u tonovima tamnijim nego identične scene u ulju.<br /> <em>Vladimir Becić</em> (1886&mdash;1954) slikao je akvarelom i tehnikama, koje su mu srodne (lavis-boje za drvo s terpentinom). Akvarelom je slikao ratne reportaže sa Solunskog fronta (1917&mdash;18) za pari&scaron;ki &raquo;Illustration&laquo;. Za boravka u Francuskoj slikao je &raquo;C&ocirc;te d&rsquo;Azur&laquo;, &raquo;Plažu u Nici&laquo; i dr., a u domovini &raquo;Crkvicu&laquo;, &raquo;Vr&scaron;idbu&laquo; (akvarelirani crtež), &raquo;Guslača&laquo;, &raquo;Petrovac&laquo;, te veći broj pejzaža iz Bosne i Hrvatske i mrtvih priroda.<br /> <em>Jerolim Mise</em> (1890&mdash;) često je rje&scaron;avao slikarske zadatke akvarelom (&raquo;Akt&laquo;; &raquo;Vaga&laquo;; &raquo;Mrtva priroda&laquo;).<br /> <em>Ljubo Babić</em> (1890&mdash;) tražeći nastavak prekinute veze s Račićevim i Kraljevićevim slikarstvom, uz ostale tehnike, primjenjuje i akvarel. Ističu se njegovi akvareli i slike tu&scaron;em s putovanja po Italiji, &Scaron;panjolskoj i Dalmaciji. Kao scenograf izradio je niz scenskih nacrta u tehnici akvarela.<br /> <em>Zlatku &Scaron;ulentiću</em> (1893&mdash;) je a. omiljela tehnika, u kojoj je stvorio velik dio radova (serija iz Južne Amerike, od kojih je najbolji &raquo;Ouro Preto&laquo;; serija iz Maroka; intimni pejzaži i vedute iz Hrvatskog Primorja). Često radi i u gva&scaron;u.<br /> Vedute i pejzaže slikao je u Nizozemskoj akvarelom<em> Maksimilijan Vanka</em> (1889&mdash;), no najbolji su dio njegova opusa akvarelni pejzaži iz okolice Zagreba, koji nastaju istovremeno s njegovim stilizacijama folklornih motiva u ulju.<br /> Zagrebački &raquo;Proljetni salon&laquo;, koji nakon Prvoga svjetskog rata okuplja nove predstavnike hrv. slikarstva, daje nekoliko akvarelista:<em> Vladimir Varlaj</em> (1895&mdash;), pejzažist, kome su forme oble, s mekanim i prozračnim prijelazima.<em> Milivoj Uzelac</em> (1897&mdash;) vi&scaron;e se izražavao gva&scaron;om nego akvarelom, no i u ovoj tehnici pokazuje svoju dinamičnost, ukus i rutinu (&raquo;Versailles&laquo;). Tom tehnikom rje&scaron;ava i veći broj zadataka u ilustraciji i opremi knjige. <em>Marijan Trep&scaron;e</em> (1897&mdash;) u tridesetim godinama XX<em> st.</em> radi veći broj akvarela (&raquo;Maja&laquo;; &raquo;Iz okolice Zagreba&laquo;).<br /> <em>Marko Ra&scaron;ica</em> (1883&mdash;) slika akvarele, akvarelom kolorira crteže tu&scaron;em, a konačno slika tu&scaron;evima i perom vedute i pejzaže iz Hrvatskog Primorja i Dalmacije. Akvarelom se služe <em>Karlo Alfons de Rivera</em> (1885&mdash;),<em> Zdenka Ostović-Pexidr-Srića, Miljenko D. Gjurić</em> (1894&mdash;1945),<em> Cata Duj&scaron;in</em> (1900&mdash;) i dr.<br /> <em>Bartol Petrić</em> slikao je akvarele s pari&scaron;kim motivima (&raquo;Predgrađe Pariza&laquo;) i teme iz NOB-e (&raquo;Zapaljeni Vrbanj&laquo;; &raquo;Motiv iz Hvara&laquo; i t. d.).<br /> Tehnikom akvarela i gva&scaron;a radio je veći dio svojih slika<em> Antun Motika</em> (1902&mdash;), te je u toj tehnici dao ostvarenja visokih kvaliteta: &raquo;Čamac&laquo;; &raquo;Iz Mostara&laquo;; &raquo;Int&eacute;rieur&laquo;; &raquo;Mrtva priroda&laquo;; &raquo;Stol u atelieru&laquo;.<br /> <em>Đuro Tiljak</em> (1895&mdash;) radio je akvarelom lirske motive (&raquo;Se- ljakinja&laquo;; &raquo;Bosanka&laquo;; &raquo;Most&laquo;); u NOB-i izvodi vi&scaron;e sepija i akvarelom kolorira crteže (&raquo;Seljakinja iz Bosne&laquo;).<br /> Značajne kreacije u akvarelu dao je<em> Leo Junek</em> (1899&mdash;). Njegovi radovi imaju obilježje &Eacute;cole de Paris (&raquo;Montargis kod Pariza&laquo;; &raquo;Suresnes na Seinei&laquo;; &raquo;Place du Carrousel&laquo; i dr.).<br /> <em>Vladimir Kirin</em> (1894&mdash;) u svom se grafičkom radu u nekoliko navrata služio akvarelom. Među njegovim opremama knjiga ističu se ilustracije za djelo I. Brlić-Mažuranić &raquo;Priče iz davnine&laquo;.<br /> <em>Vjekoslav Parač</em> (1904&mdash;) dao je prije okupacije nekoliko vrijednih akvarela: &raquo;Splitska luka&laquo;; &raquo;Rim&laquo;; &raquo;Predgrađe Pariza&laquo;. U NOB-i radi impresivne dokumente &raquo;Partizanski leut&laquo;, &raquo;Karavana uz Kozjak&laquo; i lavirane crteže tu&scaron;em (&raquo;Partizani&laquo;; &raquo;Ranjenik&laquo;; &raquo;Nijemci ulaze&laquo;).<br /> Izrazit je akvarelist<em> Ivan Domac</em> (1904&mdash;). U svojim slikama pretežno u tehnici akvarela radio je pejzaže i mrtve prirode: &raquo;Slavonski vinogradi&laquo;; &raquo;Breskve&laquo;; &raquo;Mrtva priroda&laquo;; &raquo;Glava&laquo;; &raquo;Remete kraj Zagreba&laquo;; &raquo;Ruže&laquo;; &raquo;Krajolik&laquo;.<br /> Uza svoj kiparski rad,<em> Vanja Radau&scaron;</em> (1906&mdash;) je crtač i akvarelist. Njegovi značajni radovi u toj tehnici dokumenti su o krajevima i ljudima iz NOB-e: &raquo;Drug iz Slovenije&laquo;; &raquo;Pokolj&laquo;; &raquo;Drug Stevica&laquo;; &raquo;Partizani&laquo;; &raquo;Zgari&scaron;te&laquo;, te pejzaži iz Like i Korduna.<br /> <em>Petar &Scaron;imaga-&Scaron;umski</em> (1912&mdash;) radi u vrijeme NOB-e lavirane crteže (&raquo;U dječjem domu&laquo;; &raquo;Pri kuhanju&laquo;; &raquo;Pralja&laquo;; &raquo;Dječačić&laquo;; &raquo;Mali pionir&laquo;), a i poslije rata (&raquo;Rad bagera na Savi&laquo;; &raquo;Jesenska ti&scaron;ina&laquo; i dr.); u istoj tehnici slika i motive iz Turopolja.<br /> <em>Branko Kovačević</em> (1911&mdash;) naslikao je niz impresivnih akvarela (&raquo;Žarkova ulica&laquo;; &raquo;Mrtva priroda&laquo;; &raquo;Dukljanska ulica&laquo;).<br /> Socijalne su motive u tehnici akvarela zahvatili<em> Kamilo Ružička </em>(1899&mdash;): &raquo;Periferija&laquo; i<em> Vilim Svečnjak</em> (1906&mdash;): pari&scaron;ke reminiscencije i zagrebački motivi.<br /> <em>Frano Baće</em> (1911&mdash;) je u akvarelu dao dalmatinski pejzaž (&raquo;Maslinik&laquo;), a<em> Alfred Petričić</em> vedute iz Zagreba i dalmatinskih gradova.<br /> <em>Zlatko Priča</em> (1916&mdash;) afirmirao se svojim akvarelima iz života partizana: &raquo;Čas pjevanja&laquo;; &raquo;Partizanska glumica&laquo;; &raquo;Pozornica u &scaron;umi&laquo; te nizom sepija.<br /> Vi&scaron;e su gva&scaron;em nego akvarelom radili<em> Ernest Tomasević, Oton Postružnik, Frano &Scaron;imunović, Ivo Režek</em> i<em> Nevenka Đordević</em>, ali i njihova djela upotpunjuju tradiciju akvarela u Hrvatskoj.&nbsp;&nbsp;&nbsp;&nbsp;&nbsp;&nbsp; Z. &Scaron;a.<br /> <strong>Slovenija.</strong> Tehnika akvarela javlja se prvi put u baroknom slikarstvu i to kao pomoćno slikarsko sredstvo, kao studijska priprema kod izradbe većih kompozicija (skice za oltarske slike i za freske, u XVIII<em> st.).</em> Akvarelom je rado slikao već pejzažist Lovro Jan&scaron;a, a samostalno, u &scaron;irem opsegu, primjenjuje a. slikar iz doba romantike A. Karinger u prvoj pol. XIX<em> st.</em> prikazujući planinske pejzaže. Bidermajer i romantika vole prozirnu tehniku svijetlih vodenih boja, pa se a. udomaćio kod slikara toga razdoblja. U drugoj pol. XIX<em> st.</em> dosegli su svježi i neposredno proosjećani akvareli slikara-realista braće Janeza i Jurja &Scaron;ubica naročitu umjetničku vrijednost. A. tog razdoblja općenito je nejednake umjetničke vrijednosti. Tek su neki realisti, koji slikaju u pleinairu (Ferdo Vesel, Ivana Kobilca, Anton Gvajc, Ivan Franke), zatim neki impresionisti (naročito Matej Sternen), a jo&scaron; vi&scaron;e slikari grupe<em> Vesna</em>, izrazili u toj tehnici punu umjetničku snagu. Slikarima<em> Vesne</em> služio je a. sam i u kombinaciji sa crtačkim sredstvima: Sa&scaron;a &Scaron;antel je izvanredno mnogostran i plodan akvarelist (pejzaži, vedute, portret, nar. no&scaron;nje, figuralni genre, nature morte), a jednako i Ivan Vavpotič, koji dodaje ovim temama jo&scaron; i scenske skice, ilustracije i dekorativna rje&scaron;enja u primijenjenoj umjetnosti. Od članova<em> Vesne</em> razvijaju se u istaknute akvareliste i Hinko Smrekar (karikature, satire, bajke, ilustracije), Maksim Gaspari (često a. s gva&scaron;em, folklorni i figuralni genre, ilustracije nar. pjesama i pripovijedaka), Fran Klemenčič i Gvidon Birolla. Uglavnom slikaju akvarelom Avgusta i Henrijeta &Scaron;antel (re lističke nature morte i cvijeće), a akvarelom i uljem radi Anica Sodnik-Zupančeva. &mdash; Od mlađih slikara javljaju se ekspresivnim kolorizmom nakon Prvog svjetskog rata Avgust Černigoj iz Trsta i Fran Zupan (pejzažne reportažne studije s putovanja). Visoko razvijenu tehniku i izbalansiranu svjetlosno-tonsku graduaciju dosegao je slikar-scenograf Bruno Vavpotič, sin I. Vavpotiča, koji se naročito bavio akvarelom (prikazi gradova, vedute i pejzaži s putovanja, usto <strong>i</strong> scenski nacrti). U vrlo senzibilnog plenerista razvio se i Janez Mežan, koji je, kao i B. Vavpotič, fiksirao najznačajnije pejzažne ljepote Slovenije. U akvarelu se afirmiraju, većinom kao pejzažisti, i Ivan Kos (Maribor), Albert Sirk (Celje, Slov. gorice), Ante Trstenjak (Slov. gorice), Josip Gorup (planine, životinje), Fran Ka&scaron;ir (Gorenjska), Ljubo Ravnikar (planine), Cvetko &Scaron;čuka (Celje); motive iz Slov. Primorja obraduje amater-akvarelist Robert Hlavaty (Koper, Trst), koji je prije vi&scaron;e godina napustio tradicionalni plenerizam, te je u akvarelu izrazio postkubističke i apstraktne elemente, slično kao i njegov zemljak A. Černigoj (&raquo;apstraktni impresionizam&laquo;). Dana&scaron;nji a. nije vi&scaron;e samo tradicionalna reportažno-dokumentarna deskripcija pejzažnih motiva i realističkih veduta, već je u duhu suvremenih umjetničkih težnja izraz samostalnog i umjetnički individualnog oblikovanja.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. &Scaron;c.<br /> <strong>Bosna i Hercegovina.</strong> Bosanski kaligrafi u XIX<em> v.</em> služili su se vodenim bojama u kolorisanju i ilustrovanju raznih rukopisa, pretežno religioznog sadržaja, ali uglavnom tehnikom gva&scaron;a. Krajem XIX<em> v.</em> dolazi u Bosnu veći broj slikara stranaca, koji su obrađivali bosanski pejzaž i folklor. Neki od njih, kao<em> Max Liebenwein, Ivan Mrkvička, Leo Arndt, Ewald Arndt-Čeplin</em> i dr. služili su se akvarelskom tehnikom. U &raquo;Nadi&laquo; je objavljen velik broj njihovih radova u laviranom tu&scaron;u i sepiji, te kolorisanih crteža u jednoj, rijetko u vi&scaron;e boja. To su bili katkad svijetli, lazurni akvareli, dati čistom, besprijekornom akvarelskom tehnikom, katkad kombinacija akvarela i gva&scaron;a ili lavirani tu&scaron; osvijetljen gustom bijelom bojom. Njihovi radovi, kao i kolorisani crteži<em> Ludvika Kube</em> i<em> Ćire Truhelke,</em> imaju pretežno dokumentarno-istoriski značaj. &mdash; A. u savremenom smislu izlagao je prvi put<em> Todor &Scaron;vrakić</em> 1907 u Sarajevu. Kasnije se &Scaron;vrakić razvio u jednog od na&scaron;ih najpoznatijih majstora akvarela. Njegovi akvareli odlikuju se lakoćom i svježinom izraza, osjećanjem atmosfere i svjetlosti i besprijekornom akvarelskom tehnikom. Većina &Scaron;vrakićevih savremenika povremeno se bavila akvarelom. Planinski predjeli Bosne, hercegovački kr&scaron;, kozje staze i bujice<em> Lazara Drljače</em> najče&scaron;će su tamni, gusti akvareli, zasićeni pigmentom poput tempere. U crtežima<em> Karla Mijića</em><em>,</em> kolorisanim čistim, lazurnim akvarelskim tonovima osjeća se dinamičnost bosanskog pejzaža i kolorističko bogatstvo narodnih no&scaron;nji. Brojne genre-slike samo izuzetno dostižu vrijednost savremenog likovnog izraza. Iz &Scaron;vrakićeve generacije akvarelom su se bavili jo&scaron;<em> Atanasije Popović</em> i<em> Gabrijel Jurkić.</em> &mdash; Između dva rata akvarelom u Bosni i Hercegovini bavili su se, pored<em> Petra &Scaron;aina, Vojislav Hadžidamjanović</em> i<em> Roman Petrović,</em> koji je mije&scaron;ao tehniku akvarela s temperom. Takvi su, naročito, njegovi scenografski nacrti za pozori&scaron;te.<em> Karlo Rivera </em>je postigao u svojim akvarelima izvjesnu virtuoznost, lakoću izražavanja i vanrednu akvarelsku tehniku, ali njegovi akvareli nisu dublje likovno doživljeni. &mdash; Od 1945 intenzivnije se bavi akvarelom, pored Karla Rivere,<em> Božo Nikolić.</em> Povremeno izlažu akvarele od slikara iz najstarije generacije Petar &Scaron;ain i Vojislav Hadžidamjanović; iz srednje<em> Ismet Mujezinović, Hakija Kulenović </em>i<em> Vojo Dimitrijević;</em> od mlađih<em> Vlado Vojnović</em> i<em> Mladen Vukić. </em>Mujezinović se bavi akvarelom kao pomoćnom tehnikom radi ilustrovanja i prikupljanja dokumentacije za svoje monumentalne uljane kompozicije iz NOB-e. Kulenovićev akvarel je prilagođen nastavno-metodskom postupku, a Dimitrijevićev je spontan. Mladi slikari rijetko pokazuju interes za akvarel.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; H. Ku.<br /> <strong>Makedonija.</strong> U tehnici akvarela iluminiran je tokom vekova veći broj crkvenih knjiga i ornamentima ukra&scaron;en niz turskih rukopisa. Slikanje akvarela u XIX<em> v.</em> povremenog je karaktera; pre ima značaj skicoznog fiksiranja viđenog i pripreme za slikarske radove u ulju, nego &scaron;to pretstavlja samostalno umetničko delo. Početak akvarelnog slikarstva u Makedoniji znači prva samostalna izložba akvarela<em> Dimitra Pandilova</em> (učenika bug. akvareliste Marinova), koju je 1926 priredio u Skopju. Između dva svetska rata izlagali su akvarele svr&scaron;eni učenici prve generacije Umetničke &scaron;kole u Beogradu:<em>L. Ličenoski</em> 1927,<em> T. Vladimirski</em> i<em> V. Kodžoman</em> 1931,<em> Lj. Belogaski </em>1936 i<em> V. Popović.</em> Jači razvoj akvarela opaža se nakon Oslobođenja, kad je organizovana Umetnička &scaron;kola u Skopju, na kojoj se poučava tehnika slikanja akvarelom. Na izložbama Udruženja likovnih umetnika Makedonije i na samostalnim izložbama izlažu akvarele<em> J. Simončeski, E. Umer</em> i<em> M. Ivanovski.</em> Lj. Belogaski održava 1956 samostalnu izložbu akvarela (pejzaži i vedute iz Makedonije i iz Boke Kotorske, portreti i mrtve prirode), a<em> V. Popović-Cico</em> izlaže 1957 na izložbi u Skopju niz akvarela.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; R.<br /> <strong>Crna Gora.</strong> A. u Crnoj Gori zapažen je od pol. XIX<em> st.</em> U to vrijeme Crnu Goru posjećuje nekoliko stranih slikara, koji rade slike sa crnogorskim motivima. Vjerovatno da oni u Crnu Goru i donose tehniku akvarela koja je dotada bila nepoznata u ovim krajevima. Iz toga perioda sačuvan je veći broj akvarela anonimnih slikara, na kojima je pretežno obrađivan pejzaž.<br /> A. kod crnogorskih umjetnika javlja se dolaskom<em> Anastasa Bocarića</em> na Cetinje oko 1890. Od Bocarića nije sačuvan niiedan a., ali se pouzdano zna da se on bavio ovom tehnikom. Takođe i <em>Pero Poček</em> svoju slikarsku djelatnost počinje akvarelom. Neki od njih su sačuvani, i na njima je obrađivan pejzaž. Akvareli <em>&Scaron;pira Bocarića</em> naročito su zanimljivi za izučavanje jugosl. folklora. Među crnogorskim likovnim umjetnicima, najvi&scaron;i domet u akvarelu dostigao je slikar<em> Filip Vučković,</em> dugogodi&scaron;nji prof. Umetničke &scaron;kole u Beogradu. Tehnikom akvarela bavio se i slikar<em> Ilija Sobajić,</em> koji je ostavio veću kolekciju crnogorskih pejzaža i kompozicija u tehnici akvarela. Pored slikara, akvarelom se bavio i crnogorski vajar<em> Risto Stijović.</em> Na ovom polju, značajna je i djelatnost<em> Mila Milunovića</em>, koji je takođe ostvario veći broj pejzaža u akvarelu. Pejzaže u ovoj tehnici radio je i<em> Milo&scaron; Vu&scaron;ković,</em> slikar iz Cetinja. Ipak, najzanimljiviju seriju akvarela stvorio je<em> Petar Lubarda,</em> s motivima iz zarobljeničkog logora iz Drugoga svjetskog rata. Između dva rata, najplodniji u ovoj tehnici su slikari<em> Savo Vujović</em> i<em> Vuko Radović</em> koji se i sad intenzivno bave akvarelom, slikajući crnogorske pejzaže.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; V. Đu.</p>
<p><strong>AKVATINTA</strong> (lat. aqua<em> voda</em> i tincta<em> obojena</em>), grafička tehnika dubokog tiska. Metalna se ploča (matrica od bakra, cinka i dr.) jednolično pospe kolofonijskim ili asfaltnim pra&scaron;kom. Ploča se ugrije na vatri, tako da se zrnca podjednako rastope i učvrste na njenoj povr&scaron;ini, tvoreći jedinstvenu sjajnu smeđu boju (postoje i drugi procesi, pomoću kojih se dobiva zrnata povr&scaron;ina ploče). Mjesta, koja se žele potpuno ili djelomično za&scaron;tititi od izjedanja kiseline, pokrivaju se pomoću kista smjesom od za&scaron;titnog laka. Ovim postepenim pokrivanjem pojedinih mjesta ostvaruje se likovna forma na bazi tonova različitog intenziteta (od bijele do crne boje). Tako preparirana ploča položi se u kupku od du&scaron;i ne kiseline, koja izjeda nepokrivene dijelove ploče. Zatim se ploča ispere u vodi, očisti alkoholom od zrnaca, premaže bojom i otisne na papir u stroju za otiskivanje grafika dubokog tiska. A. se većinom kombinira s ostalim grafičkim tehnikama dubokog tiska. Upotrebljava se od XVIII<em> st.</em> Tehniku akvatinte prona&scaron;ao je oko 1768 J. B. Leprince.&nbsp;&nbsp;&nbsp;&nbsp;&nbsp; J. Bć.</p>
<p><strong>AKVEDUKT</strong> (lat. aquaeductus<em> dovod vode, vodovod</em>), građevina, koja dovodi vodu uz reguliran pad preko neravnog ili nejednoličnog terena iz područja bogatog vodom (iz podzemnih rezervoara, iz izvora, putem sabirnih hodnika, okna, bunara ili iz rijeka i jezera uz prirodnu ili umjetnu filtraciju) do mjesta distribucije jarcima u zemlji, tunelima kroz brdo ili nadzemnim vodovima na arkadama (a. u užem smislu). &mdash; Distribuciju vode otvorenim akveduktima provodili su već Sumerani i Babilonci. Egipćani su u &larr; XIV<em> st.</em> proveli jedinstven sistem vodovoda i bonifikacije tla izgradnjom akvedukta i rezervoara. Fenički akvedukti u Libanonu, Siriji i na Cipru većinom su izgrađeni ispod zemlje i kroz pećine (&rsquo;Askar, Anin, Leggiũn, Tir), a u Judeji, Samariji i Galileji su Izraelci u doba kraljeva izgradili akvedukte do gradova (Jeruzalem je na pr. primao vodu iz izvora udaljenih 30<em> km</em><em>);</em> novija arheol. istraživanja otkrila su sistem dovoda vode iz pretkraljevskog doba. U grč. kulturnom krugu a. je poznat u kretsko-mikensko doba: Knosos (podzemni sistem), Itaka (prema Homeru), Tirint (Schliemann otkrio čitav sistem). Izgrađeni su kanal iz jezera Kopais, gradske mreže u Pergamu, Prijeni, Kireni, Sirakuzi, Megari, &larr; 625 u Ateni (akvedukti s Himeta, Likabeta i Pentelika, a 136&mdash;40 sagrađen je vodovod koji, popravljen, služi i sada).<br /> Sistem akvedukta usavr&scaron;ili su Rimljani, dovodeći znatne količine vode do velikih gradova. Voda je protjecala cijevima od gline<em> (fistulae)</em> ili olova<em> (tubuli),</em> rjeđe kanalima od kamenih ploča spojenih cementom<em> (rivus caementicius).</em> Kod akvedukta, koji su bili ukopani u zemlju<em> (rivus terrenus)</em> i dobro izolirani, na odredenim razmacima postojala su<em> lumina,</em> otvori za odu&scaron;ivanje, za nadzor i popravke kanala, pokriveni kamenim pločama. Arkade nadzemnih vodova podizale su se kao mostovi u vi&scaron;e katova, kad je trebalo prebaciti rijeku ili duboku dolinu. A. je vijugao u blagim nagibima, da struja vode ne bude odvi&scaron;e brza, i da se održi postepen pad. Mjestimično su bili stepenasto raspoređeni baseni, u kojima se taložio otpadni materijal iz vode. Ispred naselja nalazi se rezervoar<em> (castellum, caput aquae),</em> iz koga se granaju vodovi (obično 3 voda: za javne zdence, za terme i za privatne zdence). Presjek<em> (specus)</em> cijevi bio je raznog oblika.<br /> Grad Rim snabdijevali su akvedukti već u doba republike: <em>Aqua Appia</em> (&larr; 312, zatvoreni vodovi iz Albanskih brda),<em> Anio Vetus</em> (s izvora Anija u Apeninu, 65<em> km</em><em>), Aqua Martia (</em>&larr; 145, prvi nadzemni vodovod, 93<em> km</em><em>), Aqua Agrippae (</em>&larr; 33, uz Via Latina, 19<em> km</em><em>).</em> U carsko doba sagrađeni su:<em> Aqua Claudia</em> (god. 50), <em>Anio Novus</em> (god. 86, 8,9<em> km</em><em>,</em> maksimalna visina arkada 36<em> m</em><em>), Aqua Traiana</em> (109, iz jezera Bracciano),<em> Aqua Alexandrina </em>(226, iz izvora kod Via Praenestina). Nadzor nad rim. akveduktima vr&scaron;io je potkraj I<em> st.</em> Sextus Iulius Frontinus, autor djela<em> De aquaeductibus urbis Romae.</em> U Frontinovo vrijeme rim. su akvedukti dovodili dnevno 590.000 l vode. &mdash; Rim. graditelji izgradili su mnogo akvedukta u cijelom carstvu. U Italiji sačuvani su njihovi dijelovi u Sabinskim gorama i u Campagni. U Francuskoj vodovodi za gradove N&icirc;mes<em> (Nemausus;</em> &larr; 8, sa 32,5<em> m</em> visokim lukovima Pont-du-Gard), Metz<em> ( Div odurum),</em> Pariz<em> (Lutetia Parisiorum),</em> Lyon<em> (Lugdunum),</em> Fr&eacute;jus<em> (Forum Iulii),</em> Vienne<em> (Vienna);</em> u Njemačkoj za Mainz<em> (Moguntiacum);</em> u &Scaron;vicarskoj za Basel<em> (Augusta Rauricorum),</em> u &Scaron;panjolskoj za Segoviu (<em>Secobia; </em>sa 109 lukova u 2 kata, do 28,5<em> m</em> visine) i za M&eacute;ridu<em> (Augusta Emerita); </em>u Prednjoj Aziji za Palmiru, u sjev. Africi za Kartagu, Constantine<em> (Cirta),</em> T&eacute;bessu<em> (Thereste)</em> i Cherchel<em> (Caesarea Augusta).</em> &mdash; O rim. akveduktima pisali su i Vitruvije u djelu <em>De architectura,</em> VIII, 7 i Plinije ml. u<em> Naturalis historia,</em> XXXI, 31 i XXXVI, 24. &mdash; Neki od ant. rim. akvedukta popravljeni su u vrijeme renesanse i baroka, pa služe jo&scaron; i danas. &mdash; U Srednjem vijeku sagrađeni su veći akvedukti u Spoletu (VII<em> st.)</em> i u Carigradu (visok 36 m; iz vremena Justinijana). &mdash; Noviji značajniji akvedukti su: Arcueil (gradio S. de Brosse 1624), Montpellier (za Louisa XIV gradio Pitot), Buc (iz 1686, dovodi vodu u dvorac Versailles), Caserta (gradio L. Vanvittelli u drugoj pol. XVIII<em>st.</em>).<br /> <strong>Akvedukti u FNRJ.</strong><em> Srbija.</em> U Du&scaron;anovcu (lokalitet Caričino) nalazi zidova i olovnih cijevi upućuju na postojanje vodovoda; kod sela Boževac (srez Požarevac) obrađeno kamenje, opeke i glinene cijevi vjerojatno su od rim. vodovoda. Ni&scaron;<em> (Naissos)</em> dobivao je vodu iz Devojačkog ždrela u Kamenici. F. Kanitz otkrio je ostatke rim. vodovoda u Kolarima. Cijevi vodovoda nađene su u lokalitetu Valja Mare u Miroču i u Ćupriji. U Beogradu<em> (Singidunum)</em> nađene su 1932 vodovodne cijevi na Studentskom trgu.<br /> <em>Vojvodina.</em> Grad<em> Sirmium</em> (danas Sremska Mitrovica) primao je vodu vjerojatno iz Fru&scaron;ke gore, iz vrela Vranja&scaron; kod Manđelosa, trasom uz cestu Ležimir&mdash;Mitrovica. Nalazi kod Kru&scaron;edola mogu biti dio ant. vodovoda za rim. koloniju kod Donjih Petrovaca.<br /> <em>Hrvatska.</em> Vodovod Dioklecijanove palače u Splitu, 9<em> km</em><em>, </em>s izvora Jadra pod Mosorom. Nadzemni vod je dug 670<em> m</em> (kod Harapovaca i 180<em> m</em> na 28 lukova kod Dujmovače). Prosječan je profil kanala 1,60 x 0,75<em> m</em><em>.</em> Imao je<em> lumina</em> i<em> castellum</em> ispred sjev. vrata; na Peristilu granali su se vodovi prema ist. i zap. vratima. Obnovljen 1878&mdash;79, i sada snabdijeva Split. Vodovod Solina, oko 4<em> km</em><em>,</em> vjerojatno iz prve pol. I<em> st.,</em> s istog izvora kao i vodovod Dioklecijanove palače. Ostaci su uzduž trase, naročito sjeverozap. od gradskih bazilika, gdje su bili bunari u zgradama. Rezervoari su bili u osmorokutnim kulama uz Porta Caesarea. &mdash; U Trajanovo doba izgrađen je a. od brda Kostelja kod Pako&scaron;tana do Zadra, 40<em> km</em><em>.</em> Nalazi na vi&scaron;e mjesta upućuju na smjer, promjer (0,60 m), možda i lokaciju rezervoara (kod Ilovače). J. Alačević misli da je potkraj carskog doba sagrađen i drugi vodovod s bližeg izvora. &mdash; U Puli je prema natpisu<em> (CIL,</em> V, 47) L. Menacije Prisko izveo dva priključka na postojeći vodovod, vjerojatno iz II <em>st.,</em> sa dva rezervoara i glinenim cijevima, koje su na krivinama bile spojene olovnim zavojima. Prema zapadu izgrađen je vodovod do sela Ribnjak. &mdash; Na Brijunima jedan krak vodio je iz rezervoara na brdu do rezervoara na juž. strani Veriga, a drugi do rim. vile. &mdash; Vodovod su imali<em> Burnum,</em> zap. od Knina (ostaci kod &Scaron;uplje crkve), Barbariga,<em> Nesactium</em> i Rovinj u Istri, te Ustrine na otoku Cresu i Novalja na otoku Pagu.<em> Siscia</em> (Sisak) je primala vodu vjerojatno iz vrela u Čuntiću, juž. od grada. Ostaci otkriveni i u Rakovu polju, Kraljevčanima (stražarska kućica). <em>Castellum</em> je možda bio na Stiićevu brdu, odakle je jedna grana vodila prema Novom Sisku, a druga preko Kupe olovnim cijevima. &mdash; Glinene cijevi iz rim. (?) vremena iskopane su u Gornjem gradu u Zagrebu. God. 1434&mdash;38 gradio je Onofrio di Giordano de la Cava vodovod, koji služi već pet stoljeća, od &Scaron;umeta u Dubrovnik kamenim kanalom s postepenim padom do rezervoara u kuli Minčeti, te do rezervoara na ulazu u grad.<br /> <em>Slovenija.</em> Ptuj<em> (Poetovio)</em> dobivao je vodu iz Zlatega Studenca u Framu (oko 20<em> km</em>); detalji vidljivi na nekoliko mjesta. U Brezuli je zid debeo 0,45<em> m</em><em>,</em> dno kanala &scaron;iroko 0,60<em> m</em><em>,</em> a pokrov od kamenih ploča. U Spodnjoj Hajdini kod Ptuja, gdje je bila stacionirana<em> legio XIII gemina,</em> baza kanala bio je 1,40<em> m</em> debeo zid. Voda je tekla glinenim cijevima promjera 0,21<em> m</em><em>,</em> označenima pečatom XIII legije. &mdash;<em> Neviodunum</em> (Drnovo kod Brežica) imao je a. (8<em> km</em>) iz vrela kraj sela Izvir. Vrelo je bilo podgradeno kamenim zidom,<em> castellum aquae,</em> uz izvor imao je stijene debele 5,15<em> m</em><em>. </em>Jaki zidovi kod Župečje vasi upućuju, da je ovdje mogao biti nadzemni vod akvedukta preko Krke.<br /> <em>Bosna i Hercegovina.</em> Glinene cijevi rim. vodovoda iskopane su u Bosanskoj Kostajnici.<br /> <em>Makedonija.</em> U Stobima su otkriveni tragovi vodovoda kraj u&scaron;ća Crne Reke u Vardar.<em> Caput aquae</em> bio je kraj palače<em> Peristeria.</em> Odavle se je kanal pitke vode granao u vi&scaron;e krakova. &mdash; Car Justinijan (483&mdash;565) dao je izgraditi a. do Skopja. Ovaj je do u XX<em> st.</em> dovodio vodu iz Skopske Crne Gore. Sjeverozap. od grada podignut nadzemni vod na 55 lukova, izgrađenih na visokim stupovima bizant. načinom gradnje (izmjenični redovi kamena i opeke).<br /> LIT.:<em> A. Choisy,</em> L&rsquo;art de b&acirc;tir chez les Romains, Paris 1872. &mdash;<em> R. Lanciarti,</em> I commentari di Frontino intorno le acque e gli acquedotti, Memorie dell&rsquo; Accademia dei Lincei, Roma 1879&mdash;80, III, 4. &mdash;<em> C. Herschel,</em> Frontinus and the water supply of Rome, London 1913. Za FNRJ:<em> J. Alačević,</em> L&rsquo; antichissimo acquedotto di Zara, BASD, 1898 (suplement). &mdash;<em> K. Patsch,</em> Zbirke rimskih i grčkih starina u bos.-herc. Zemaljskom muzeju, GZMBiH, 1914. &mdash; Forschungen in Salona, I, Wien 1917. &mdash; <em>A. Gnirs,</em> Beispiele der antiken Wasserversorgung aus dem istrischen Karstlande, Strena Bulićiana, Zagreb i Split 1924, str. 129&mdash;50. &mdash;<em> Fr. Bulić,</em> Razvoj arheolo&scaron;kih istraživanja i nauke u Dalmaciji kroz zadnji milenij, Zbornik MH 925 &mdash;1925, Zagreb 1925, str. 158. &mdash;<em> Fr. Bulić</em> i<em> Lj. Karaman,</em> Palača cara Dioklecijana, Zagreb 1927, str. 109&mdash;14. &mdash;<em> J. Klemenc</em> i<em> B. Saria,</em> Archaeologische Karte von Jugoslavien, Blatt Ptuj, Beograd i Zagreb 1936. &mdash;<em> Isti, </em>Archaeologische Karte von Jugoslavien, Blatt Rogatec, Zagreb 1939. &mdash;<em> V. Hoffiller, </em>Prolegomena zu Ausgrabungen in Sirmium, Berichte des VI. internationalen Kongresses f&uuml;r Archaeologie, Berlin 1939. &mdash;<em> B. Saria,</em> Die r&ouml;mische Wasserleitung von Neviodunum, Serta Hoffilleriana, Zagreb 1940, str. 249&mdash;256. &mdash; M. i<em> D. Gara&scaron;anin,</em> Arheolo&scaron;ka nalazi&scaron;ta u Srbiji, Beograd 1951.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Gv.</p>
<p><strong>AKVILEJA (Aquileia),</strong> gradić u Friuliu, sjev. Italija. Osnovali su ga Rimljani &larr; 181. Zbog povoljnog geogr. položaja naselje se postepeno razvilo u jedan od najvažnijih prometnih i trg. centara rim. države. U III<em> st.</em> postaje, kao sjedi&scaron;te biskupa, značajan centar kr&scaron;ćanstva. God. 452 grad je poru&scaron;io Atila, a upad Langobarda 568 obilježio je kraj ant. Akvileje. Prvi akvilejski patrijarh Paulin (557) prenio je svoje sjedi&scaron;te u obližnji Grado. Od pol. IX<em> st.</em> patrijarsi ponovo stoluju u Akvileji, a grad doživljava nov cvat u XI<em> st., </em>osobito u vrijeme patrijarha Popona (1019&mdash;45). Od XIII<em> st. </em>dalje A. gubi pomalo svoje dotada&scaron;nje značenje, a patrijarsima služi samo kao povremena rezidencija. Kad je 1751 definitivno ukinut akvilejski patrijarhat, značenje Akvileje svedeno je na ulogu jednostavne seoske župe. &mdash; U rim. sloju Akvileje sačuvani su značajni ostaci arhitekture: akvedukt, gradski zidovi (iz republikanskog doba, zatim iz II<em> st.</em> i konačno iz V&mdash;VI<em> st.</em>), uređaji pristani&scaron;ta na rijeci Natiso, temelji skladi&scaron;ta, gradske kule i vrata, forum (II ili poč. III<em> st.</em>), trase ulica, cirk, amfiteatar, Jupitrov hram, dvije vjerojatno termalne građevine i t. d., te nekropole. &mdash; U prvoj četvrti IV<em> st.</em> sagradio je biskup Teodor crkvu u formi dvojne pravokutne dvorane (jedna j e dvorana služila za bogoslužje, a druga za sastanke svećenstva), popločene mozaikom, koji je sačuvan u dana&scaron;njoj bazilici i na prostoru oko nje. Taj mozaik, kod kojeg su očiti aleksandrijski utjecaji, ide u red najljep&scaron;ih spomenika starokr&scaron;ćanske umjetnosti. Crkva je uni&scaron;tena za provale Atile, kada je grad poharan. Novu, veću dvojnu crkvu, sagrađenu na mjestu stare, sru&scaron;ili su Langobardi. U poč. IX<em> st.</em> crkvu popravlja patrijarh Maksencije; iz tog vremena potječu možda pregradne ploče, bogato ukra&scaron;ene u stilu pleterne dekoracije. U XI<em> st.</em> sagradio je patrijarh Popon novu, romaničku crkvu, koja je, restaurirana, i danas sačuvana. Iz tog vremena potječe i velika freska u apsidi. Freske u kripti crkve, rađene pod jakim bizant. utjecajem, potječu iz XII ili poč. XIII<em> st.</em> Oko pol. XIV<em> st.</em> crkva je stradala od potresa, pa je potkraj istog stoljeća restaurirana (gotika). Unutra&scaron;nji uređaj prezbiterija djelo je renesansnih lombardijskih majstora (kraj XV &mdash; poč. XVI<em> st.)</em> &mdash; U muzeju rim. i starokr&scaron;ćanskih starina ističu se zbirke epigrafskih spomenika, figuralne i dekorativne plastike, gema i predmeta od stakla.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. &Scaron;r.<br /> LIT.:<em> G. Brusin,</em> Aquileia. Udine 1929 (sa dotada&scaron;njom literaturom).</p>
<p><strong>AKVITANSKA GRAĐEVINSKA &Scaron;KOLA</strong> pojavljuje se u ranom Srednjem vijeku u jugozap. Francuskoj, u galsko-rimsko doba zvanoj<em> Aquitania.</em> Predstavlja varijantu romaničkog stila, kojoj je glavno obilježje aplikacija kupole, elementa centralne građevine, u longitudinalnm objektu. Glavni uzdužni brod ima često niz kupola povrh svakoga svodnog polja (traveja), koje su konstruirane na pandantivima. Primjeri su ovog tipa građevina katedrala u Angoul&ecirc;meu i crkva u Gensacu. S. Front u P&eacute;rigueuxu ima tlocrt grč. križa sa pet kupola kao Sv. Marko u Veneciji.</p>
<p><strong>AKVIZICIJA</strong> (lat. acquisitio<em> nabavka</em>), svaki novo nabavljeni predmet umjetničke zbirke, nadopuna jezgre zbirke.</p>
<p><strong>AL BOJA</strong> (tur. al<em> rumen</em>), crveni cinober koji se dobivao spojem žive i sumpora (HgS) u odnosu 84 dijela žive sa 16 dijelova sumpora. Slikari su je i sami proizvodili, ali su je vi&scaron;e nabavljali trgovačkim putem ili kod domaćih drožista (atari).<br /> LIT.:<em> Đ. Mazalić,</em> Slikarski materiial starih ikonopisaca koji su radili u Sarajevu i način kako su ga upotrebljavali, GZMBiH, 1934.&nbsp; Đ. M.</p>
<p><strong>AL FRESCO</strong> v.<em> Zidno slikarstvo</em></p>
<p><strong>AL SECCO</strong> (tal. secco<em> suh</em>), tehnika slikanja na suhoj zidnoj plohi, za razliku od tehnike<em> al fresco,</em> kod koje se slika izrađuje na vlažnoj žbuci.</p>
<p><strong>ALA</strong> (lat.<em> krilo),</em> dvostrano pro&scaron;irenje atrija u staroitalskoj (etrurskoj) kući. Na taj način nastaju dva prostora &mdash;<em> alae</em> &mdash; koji su posvećeni uspomeni predaka. Putem ala dobiva staroitalska seljačka slobodno stojeća kuća osvjetljenje. Kod prijelaza na gradsku ugrađenu kuću nalazi se drugo rje&scaron;enje, otvor nad atrijem.</p>
<p><strong>ALABASTER,</strong> vrsta mekanog poluprozirnog mramora, većinom blijedožućkaste boje. Ime je dobio po gradu Alabastronu u Egiptu. A. se u staro doba upotrebljavao za posuđe, svjetiljke i oplatu zidova; od njega su se izrađivali i reljefi, nađeni u egipat. piramidama, a služio je i za ukras dvorana asir. vladara u Ninivama. Od sredine XIV<em> st.</em> upotrebljava se u Engleskoj za figure na nadgrobnim spomenicima, i otada služi kao materiial u kiparstvu Zapada. Tanke alabastrene pločice, t. zv.<em> alabastrine,</em> služile su, prije upotrebe stakla, kao prozorske ploče. U Italiji i &Scaron;panjolskoj izrađuju se od alabastra ukrasi na zgradama. U umjetnom obrtu služi za izradbu zdjela, vaza, pribora za pisanje i sl.</p>
<p><strong>ALABASTRON,</strong> posudica u obliku kru&scaron;kaste ampule, koja je kao jedan od pomodnih i luksuznih predmeta antičkog doba služila za čuvanje mirisa. Prvobitno se izrađuje od alabastera, a zatim od gline, stakla i skupocjenih kovina. Ukra&scaron;ivala se slikanim ili reljefnim ornamentima.</p>
<p><strong>ALAČEVIĆ, Josip,</strong> arheolog (?, 1826 &mdash; Zadar, 7. III. 1904). Bavio se istraživanjem dalmatinske povijesti, te arheologijom, proučavajući posebno topografiju rimske provincije Dalmacije. God. 1878 osnovao zajedno s Mihovilom Glavinićem <em>Bullettino di archeologia e storia dalmata</em>, glasilo Arheolo&scaron;kog muzeja u Splitu, kojem je bio i jedan od urednika od 1887. Tu je &scaron;tampao i velik broj svojih radova. U Zadru je s braćom B&ouml;ttner osnovao tromjesečnu arhivsku reviju<em> Tabularium</em>, a u Dubrovniku sa G. Gelcichem<em> Biblioteca storica dalmata.</em><br /> BIBL.:<em> La via Romana da Sirmio a Salona,</em> Bullettino di areheologia e storia patria, 1881 i 1882; L&rsquo;<em> antichissimo acquedotto di Zara,</em> ibid., suplement, 1898, str. 1&mdash;12;<em> Narona ed il seno Naroniano,</em> ibid., 1899.<br /> LIT.:<em> F. Bulić,</em> Giuseppe Alačević, BASD, 1904, str. 38. &mdash;<em> N. Alačević, </em>Slavni i zaslužni muževi. Makarska i Primorje. Izlet na Biokovo, Split 1910.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; N. Bć.</p>
<p><strong>ALADINIĆI,</strong> selo kod Stoca u Hercegovini. U blizini, na Aladinskom Brdu, postoji srednjovj. nekropola u dvije skupine od ukupno 31 stećka u obliku ploča, sanduka i sljemenjaka.<br /> LIT.: Evidencija Zemaljskog zavoda za za&scaron;titu spomenika kulture i prirodnih rijetkosti NR BiH, Sarajevo.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; &Scaron;. Bić.</p>
<p><strong>ALAMAGNA, Giovanni d&rsquo; (Alamagna, Johanes Alamanus, Zuane de Murano),</strong> talijanski slikar njemačkog podrijetla (?&mdash;1450). &Scaron;urjak Antonia da Murano i suradnik Antonia Vivarinia. Glavna su mu djela u Veneciji (tri oltarske slike u crkvi S. Zaccaria;<em> Krunisanje Bogorodice</em> u S. Panteleoneu i<em> Bogorodica na prijestolju</em> u Akademiji). Jedan od predstavnika muranske slikarske &scaron;kole, koja jo&scaron; u quattrocentu odr žava bizant. i gotičke ikonografske tradicije, ukra&scaron;ava oltarske slike bogato rezbarenim okvirima i obilno se služi pozlatom.</p>
<p><strong>ALAMANNO, Pietro de Ghoetbei,</strong> talijanski slikar rodom iz Austrije (Gottweih); djelovao u Ascoliu i Macerati 70-ih i 80-ih godina XV<em> st.</em> Na način svog učitelja C. Crivellia radić oltarske slike-poliptihe prikazujući Madonu sa svecima i donatorima uz obilnu primjenu ornamentalnih detalja.</p>
<p><strong>ALAMAR</strong> v.<em> No&scaron;nja</em></p>
<p><strong>ALARIF</strong> (arap.), graditelj.</p>
<p><strong>ALATRI,</strong> gradić u provinciji Lazio, Italija. Rimski<em> Aletrium. </em>Prvobitno naselje Herničana, u &larr; IV<em> st.</em> potpao pod Rim. Za Seobe naroda (VI<em> st.</em>) sjedi&scaron;te biskupa; uni&scaron;tili su ga Goti; obnovljen pod imenom<em> Civitanova.</em> U Srednjem vijeku autonomna komuna. Definitivno potpao pod papinsku vlast u XIV<em> st.</em> Grad okružuju izvanredno sačuvane kiklopske zidine od velikih poligonalnih blokova iz &larr; VI<em> st.,</em> duge oko 2<em> km</em><em>,</em> u Srednjem vijeku nadograđene i pojačane tornjevima. U sredi&scaron;njem i najvi&scaron;em dijelu grada nalazi se ant. akropola okružena kiklopskim zidom; u nju se ulazilo kroz pet vrata, od kojih su dvoja sačuvana<em> (Porta Civita </em>i<em> Porta Minore).</em> Nedaleko od grada su ostaci hrama s etrurskim obilježjima iz rim. doba i akvedukt, koji je dovodio vodu iz udaljenosti od 18<em> km</em><em>.</em> &mdash; Na akropoli je u Srednjem vijeku sagrađena romanička katedrala<em> S. Paolo,</em> a izvan zidina akropole<em> S. Maria Maggiore,</em> s masivnim zvonikom na dva kata. U sakristiji crkve nalaze se polihromirani reljefi iz XII<em> st.</em> Mno&scaron;tvo starih kuća i uskih ulica daje gradu srednjovj. izgled.&nbsp;&nbsp;&nbsp;&nbsp;&nbsp;&nbsp;&nbsp;&nbsp; A. S. D.</p>
<p><strong>ALAVA, Juan de,</strong> &scaron;panjolski graditelj iz Vitorie u početku XVI<em> st.,</em> glavni majstor katedrale u Plasenci-i; za njezinu je glavnu kapelu načinio nacrt 1498. Primjenjivao je gotičke elemente, iako se u &Scaron;panjolskoj već pojavio platereskni stil. Od 1524 gradio samostan i crkvu S.<em> Esteban</em> u Salamanki. Vjerojatno identičan s klesarom<em> Juanom de Alba,</em> koji je 1516 izgradio kor u samostanu sv. Augustina u Salamanki.</p>
<p><strong>ALAVOINE, Jean-Antoine,</strong> francuski arhitekt (Pariz, 1776 &mdash; 13. XI. 1834). Studirao u Parizu i Italiji. Projektirao pari&scaron;ki <em>Th&eacute;&acirc;tre des Vari&eacute;t&eacute;s</em><em>, </em>kupali&scaron;te<em> Montesquieu, Zdenac slonova</em> i <em>Julski stup</em> za Trg Bastille. Restaurirao opatiju<em> St. Denis</em> (1815&mdash;23) i katedrale u S&eacute;ezu i Rouenu.</p>
<p><strong>ALB SALEM-kultura,</strong> u željezno doba, glavna kultura srednjeg Hallstatta na području juž. Badena, W&uuml;rttemberga i sjev. &Scaron;vicarske. Traje oko &larr; 750 do &larr; 550. Najbolje izražena U keramici. Karakteristični su tipovi glomazne urne s jako ispupčenim trbuhom i koničnim vratom, te plosnate, tanjuru slične plitice. Ukras je plastičan ili različitim tehnikama slikan ornament, koji dijeli povr&scaron;inu posude na vi&scaron;e zona. Često se na jednoj posudi mije&scaron;aju obje tehnike.</p>
<p><strong>ALBA</strong> (lat. albus,<em> bijel),</em> rimska donja bijela tunika, koja se umjesto<em> alba tunica</em> nazivala samo alba. U kr&scaron;ćanskoj crkvi postaje liturgijsko ruho, koje ima oblik dugačke i &scaron;iroke bijele halje s dugim uskim rukavima. Na rubu i krajevima rukava ukra&scaron;ena je vezivom. Od X<em> st.</em> nose se bijele svilene albe, također ukra&scaron;ene vezivom, a od XVI<em> st.</em> rubovi se nastavljaju čipkom.</p>
<p><strong>ALBA LONGA (Albalonga),</strong> ant. grad u Laciju na Albanskim brežuljcima, Italiia. Tradicija kaže, da ga je osnovao Askanije, sin Eneje, i da mu je bio prvim kraljem. Nakon njega vladalo je gradom jedanaest kraljeva. A. L. bila je na čelu lat. naselja. Za trećeg kralja &mdash; Tula Hostilija (u prvoj pol. VII<em> st.</em>) &mdash; pobunila se protiv Albe Longe njezina kolonija Rim. A. L. je tada razru&scaron;ena. Dio stanovni&scaron;tva odselio se u Rim, a dio je ostao u susjednom mjestu Bovillae. &mdash; Lokacija mjesta nije jo&scaron; sigurna. Najvjerojatnije je, da se nalazio kraj Castel Gandolfa, u čijoj su blizini velike nekropole (na Monte Cucco i Monte Crescenzio) i ostaci vila iz republikanskog i kasnog carskog doba. Ističe se Domicijanova vila.</p>
<p><strong>ALBANI, Francesco,</strong> talijanski slikar (Bologna, 17. III. 1578 &mdash; 4. X. 1660). Kao dječak uči kod Dionysa Calvaerta, a zatim kod Agostina i Annibala Caraccia na njihovoj<em> Accademia degli Incamminati</em>, gdje usvaja način izražavanja poznat pod nazivom bolonjski eklekticizam. Rutinirano izvr&scaron;uje velik broj naručaba, prilagođujući se željama naručilaca iz redova nove grad. plutokracije. Boraveći 1612&mdash;16 u Rimu, a kasnije do smrti u Bologni, radi freske, scene iz mitologije, idile i oko 50 crkvenih slika. U obradbi motiva postepeno se sve če&scaron;će ponavlja, prelazi u sentimentalnost i povr&scaron;nu maniru, traži dopadljivost i eleganciju, a u kolorizmu se povodi za Venecijancima. Njegovi pejzaži mitolo&scaron;kih scena su idealizirani; u njima dominiraju kola putta i aktovi. Za većinu slika druge bolonjske faze služe mu isti modeli, njegova druga žena i jedanaestero djece, a sporedne dijelove slika, arhitekturu i &scaron;tafažu, izrađuju mu drugi slikari (tako i G. M. Galli-Bibiena). Svojim mitolo&scaron;kim scenama daje biljeg tada&scaron;njoj bolonjskoj &scaron;koli. Nazvan od suvremenika<em> Anakreontom slikarstva, </em>cijenjen i mnogo tražen, ubrzo nakon smrti ocijenjen je kao sladunjavi eklektik.<br /> DJELA. Freske: ciklus iz Enejina života (Palazzo Favi, Bologna); dekoracija kapele S. Diego (S. Giacomo degli Spagnuoli, Rim); suradnja s Ann. Carracciem kod ciklusa i? života Marijina (Palazzo Aldobrandini, Rim &mdash; sada Galeria Doria, Rim); mitolo&scaron;ke kompozicije na svodu Galleria Giustiniani (Bassano kod Rima). Slike:<em> Quattro elementi</em> (Torino, Pinacoteca);<em> Danza degli amori, Creazione d&rsquo;Eva</em> (Dresden, Gemaldegall.);<em> Venere e Adone; Apollo e Dafne; Adamo ed Eva; S. Francesco</em> (Paris, Louvre);<em> Toaletta di Venere</em> (Rim, Gali. Borghese);<em> Maddalena</em> (Rim, Collezioni Capitoline);<em> Autoritratto</em> (Bologna, Pinacoteca).<br /> LIT.:<em> A. Bolognini-Amorini,</em> Vita del celebre pittore Francesco Albani, Bologna 1837. &mdash;<em> U. Ojetti, P. Dami, N. Tarchiani,</em> La pittura italiana del&rsquo; 600 e del&rsquo; 700, Roma 1922. &mdash;<em> G. Delogu,</em> La pittura italiana del&rsquo; 600, Firenze 1930, str. 18&mdash;23.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.</p>
<p><strong>ALBANIJA. Arheologija i pučka umjetnost.</strong> Smje&scaron;tena na ključnom položaju uz Otrantska vrata, A. je od najstarijih vremena bila u strate&scaron;kom i trgovačkom pogledu značajna baza na ulazu u Jadransko more. Kulture, koje su se od davnine izmjenjivale na njenu teritoriju, zauzimaju pretežno obalni nizinski pojas, dok je brdovita i neplodna unutra&scaron;njosti, jo&scaron; i danas rijetko naseljena i odijeljena visokim gorskim lancima od najvažnijih hist. pravaca, pružala neznatne mogućnosti za razvoj kulturne djelatnosti.<br /> Arheolo&scaron;ka iskapanja, iako tek u začetku, dala su u posljednjim decenijima značajne rezultate i unijela vi&scaron;e svijetla u alb. prethistoriju. Kamene sjekire, čekići, noževi i oruđe od kamena sačinjavaju prvu poznatu grupu prethist. materijala. Ovi kameni predmeti međutim kronolo&scaron;ki pripadaju periodu brončanog doba, te se uglavnom podudaraju s kulturom Glasinca. Prvi predmeti u metalu nastaju tek u željezno doba; otad se &mdash; sudeći prema nalazima &mdash; postepeno pojačavaju grč. utjecaji, naročito potkraj hallstattskog perioda. Brončani i željezni predmeti (sjekire, fibule, kacige, nau&scaron;nice i dr.), te mnogi predmeti od keramike, nađeni po nekropolama u blizini Skadarskog jezera (nekropole u Maladži, Du&scaron;mani i Kopliku), govore o postojanju žive obrtne produkcije, kao i o trgovačkoj izmjeni sa susjednom Grčkom. Među ovim nalazima ističe se nekropola raznih grobova u Kalaj a Dalmačesu kraj mjesta Komani. Grobovi ove nekropole pripadaju ilirskom etničkom sloju, a nastali su u &scaron;irokom vremenskom rasponu; neki od njih sežu čak u IV<em> st.,</em> o čemu svjedoče nalazi novca cara Kon- stantina.<br /> U vezi s arheol. iskapanjima treba imati pred očima, da su ona vr&scaron;ena pretežno u sjeverozap. dijelu zemlje; vjerojatno će naknadna sistematska iskapanja dati potpuniju sliku o ilirskoj kulturi, koja je cvala u &larr; IV i &larr; III<em> st.,</em> kad je prema grč. izvorima postojala snažna država Ilira s glavnim gradom Skadrom.<br /> Gradovi najstarijeg doba na ist. obali Jadranskog mora oblikuju se postepeno po uzoru grč. gradova, te sačuvav&scaron;i u biti ilirsku etničku strukturu produžavaju i nakon perioda rim. okupacije svoj život duboko u Srednji vijek. Sigurno je, da su već Iliri gradili u kamenu. O tome svjedoče ostaci staroilirskih gradina, kao ru&scaron;evine kiklopskih zidina u Medunu, u oblasti Kuči, te dijelovi starog utvrđenja Skadra, koji je bio sjedi&scaron;te ilirske vladalačke dinastije. Periodu prije rim. okupacije pripadaju i ostaci utvrđenja Kalaja Samoborit i Kozan uz Skadarsko jezero. U juž. Albaniji pripadaju ilirskom dobu utvrde Byllis i Amantia u blizini nekada&scaron;nje grč. kolonije Apollonie, te zagonetni grad Albanopolis, koji se spominje kod Ptolomeja i koji je postojao jo&scaron; u rim. doba. Uporedo s grč. prodiranjem u Jadransko more i na njegove obale u toku &larr; VII<em> st.</em> nastaju i prve grč. kolonije na alb. obali. Nakon zauzeća Krfa osnivaju Grci &larr; 685 grad Epidamnos (Dyrrahion), dana&scaron;nji Drač (Durr&euml;s). God. &larr; 385 osnovao je Dionizije st. iz Sirakuze koloniju Lissos na u&scaron;ću Drima, dana&scaron;nji Le&scaron; (Lesh). Ostaci akropole Lissosa, koja je u Srednjem vijeku napu&scaron;tena zbog lo&scaron;eg strate&scaron;kog položaja, govore o postojanju većeg urbanog kompleksa. Glavni centar grč. kulture na alb. obali bila je kolonija Apollonia, osnovana &larr; 558.<br /> Period rim. kulturne dominacije na teritoriju dana&scaron;nje Albanije, koji je uslijedio nakon definitivnog podjarmljivanja ilirskih plemena &larr; 168, nije značio prekid dosada&scaron;njih oblika života na tom području, nego samo kvantitativnu promjenu; nasuprot izoliranim grč. kolonijama uz obalu s ograničenim utjecajem na pozadinu, rim. period obilježuje prije svega sistematska penetracija u unutra&scaron;njost (putovi, postaje, utvrde), kao i postepena romanizacija postojećih urbanih sredi&scaron;ta. Najbogatija nalazi&scaron;ta iz rim. doba nalaze se na području Gjinokast&euml;ra, Vlor&euml; (Valona) i Korr&ccedil;e. Ostaci akropole u Feniki potječu jo&scaron; iz vremena grč. kolonizacije; sačuvan je jedan thesauros, koji je u rim. doba pretvoren u kr&scaron;ćanski baptisterij. Na akropoli kod Vutrintesa sačuvani su ostaci baptisterija iz kasnijeg rim. vremena; 16 granitnih stupova smje&scaron;teno je u krugu promjera 19<em> m</em><em>,</em> dok pod pokriva dobro u&scaron;čuvani mozaik sa dva simbolična prikaza (kr&scaron;tenje i euharistija), te 64 medaljona s prikazima životinja. Iz kasnog rim. doba su i ru&scaron;evine velike bazilike sv. Četrdesetorice u istoimenom mjestu na juž. obali Albanije.<br /> U doba barbarskih nadiranja, koja već od II<em> st.</em> ugrožavaju ist. granice Rim. carstva, ponovno je utvrđena većina starih gradova, a Rimljani podižu i niz utvrđenja, djelomično očuvanih uz važnije prometne putove (Drač&mdash;Carigrad, Apollonia&mdash;Drač&mdash;Skadar). Ostaci kao i podaci o građevnim spomenicima iz doba Seobe naroda i ranog Srednjeg vijeka veoma su oskudni i omogućuju tek djelomično praćenje kontinuiteta građevne djelatnosti. Sigurno je, da je velik broj gradova, u kojima je stoljećima u doba antike bujao život, napu&scaron;ten u toku tamnih stoljeća Seobe; samo su neki, prebrodiv&scaron;i krizu, nastavili život u Srednjem vijeku, ali u izmijenjenim okolnostima. Među najvažnijim centrima gradskog života u Srednjem vijeku spominje se već od IX<em> st. </em>grad Kroja, nastao na mjestu starog Albanopolisa. Sačuvani su ostaci gradskih utvrđenja s monumentalnim vratima na sjev. strani. Iz vremena oko god. 1000 potječe crkva u Mesopotamu kod mjesta Delvin&euml;a, koja po tipu kupole i unutarnjoj dekoraciji pripada grupi bizant. srednjovj. građevina. Ovom tipu pripada i crkva iz ne&scaron;to kasnijeg vremena u Vaskopoju sa dobro očuvanim freskama u glavnoj apsidi. Vjerojatno XIII<em> st.</em> pripada župna crkva u selu Lači kod Skadra s freskama u dva sloja, te kompleks ru&scaron;evina crkve sa zvonikom, kapele i stambene zgrade u &Scaron;atiu nedaleko od Skadra. Fragmenti reljefa primitivne izradbe pokazuju jo&scaron; izrazite znakove linearne stilizacije likova. Iz nepoznatog su vremena ru&scaron;evine velike bazilike u selu Ostro&scaron;u, te ostaci trobrodne bazilike uz Bojanu u selu &Scaron;irdžu. Među najznačajnije srednjovj. spomenike idu ru&scaron;evine crkve sv. Marije u selu &Scaron;e Mri (Sv. Marija), nadsvođene trobrodne bazilike s polukružnom apsidom, u kojoj su se sačuvali ostaci fresaka. Iz ne&scaron;to su kasnijeg vremena (prema predaji iz XV<em> st.</em>) crkva i manastir na rtu Rodoni, koji je definitivno napu&scaron;ten poslije potresa 1852; crkva je građena u romaničkom stilu, a djelomično su sačuvani i ostaci fresaka. Ru&scaron;evine benediktinskog samostana u Rubigu potječu vjerojatno iz iste godine, kada su nastale i freske u crkvi, koje su datirane godinom 1472.<br /> Iz vremena venecijanske okupacije potječu mnogi ostaci vojničke arhitekture. Naročito su brojne utvrde, obrambeni zidovi i ka&scaron;teli, koje Venecija gradi u zajednici s Albancima, kad je potkraj XIV<em> st.</em> zaprijetila opasnost od Turaka. Period turske vladavine značio je na području graditeljstva daljnje osiroma&scaron;enje i gotovo potpunu stagnaciju. Ponovo se utvrđuju napu&scaron;tene akropole, popravljaju se gradski bedemi i utvrde, a mnoge su kr&scaron;ćanske kultne zgrade pretvorene u džamije.<br /> U etnografskom pogledu Albanci zauzimaju posebno mjesto među balkanskim narodima. Običaji, no&scaron;nja i umjetno-obrtni pučki proizvodi imaju specifična lokalna obilježja, no u osnovi se uklapaju u opću sliku etnografskog profila Balkana. Kao i u folkloru ostalih etničkih skupina Balkanskog poluotoka, postoji i u Albaniji poganski, kr&scaron;ćanski i muslimanski sloj, među kojima je često nemoguće povući granicu zbog toga, &scaron;to neki običaji iz starijeg doba žive i dalje u izmijenjenom obliku. Pojedina gor&scaron;ta&scaron;ka plemena u brdima Albanije žive jo&scaron; i danas na način davnih pređa u osamljenim i utvrđenim kućama, koje zovu<em> kulla.</em> Formiranje naselja i gradova, koji su nastali pretežno u unutra&scaron;njosti zemlje, izvr&scaron;ilo se u stoljećima turske dominacije, te oni nose izrazita obilježja islamske arhitekture. Kuće na doksat, niski krovovi s nagla&scaron;enom strehom, te stepeničasti raspored na padinama bregova daju alb. naseljima specifičan karakter. Nar. no&scaron;nja Albanaca, premda podvrgnuta mnogim promjenama i utjecajima, sačuvala se u nekim predjelima i u pojedinim je oblicima ostala gotovo intaktna. Albanci jo&scaron; nose<em> fustan,</em> koji je iz starijeg vremena pronađen kod Vača u Kranjskoj, a pripada ilirskom kulturnom sloju. Ženske haljine u obliku zvona, koje se nose u Velikoj Malesiji, podudaraju se u potpunosti s haljinama na neolitičkim figurama, nađenim kod Kličevca u Srbiji, a pokazuju i velike srodnosti s tipom haljina iz stare Mikene i Krete. Osobita je značajka alb. etničke grupacije, nasuprot ostalim balkanskim narodima, da ona sačinjava kompaktnu i zatvorenu etnografsku jedinicu. Privrženost domaćim pučkim običajima i navikama tumači se činjenicom, da su svi važniji događaji u životu alb. čovjeka popraćeni odgovarajućim obredom: rođenje, svadba, gozbe, godi&scaron;nje svetkovine, sahrana itd.; osim vjersko-tradicionalnog oni imaju i simboličko značenje.<br /> Pučka produkcija predmeta umjetnog obrta značajna je u Albaniji i po količini i po njihovu specifičnom karakteru. Ističu se predmeti u metalu (bakar, cink), te neobično vje&scaron;to izrađeni filigranski radovi u srebru. Radovi u drvu, koji pokazuju postojanje bogate drvorezbarske tradicije, namijenjeni su pretežno za unutra&scaron;nju dekoraciju kuća. Alb. nar. tkanine i ćilimi odlikuju se bogatstvom i raznoliko&scaron;ću nacrta te izvanrednom živo&scaron;ću boja.<br /> Velike promjene u socijalnoj i ekonomskoj strukturi Albanije nakon oslobođenja od stoljetne turske vlasti, od nametnute tuđinske dinastije i okupacije za vrijeme Drugoga svjetskog rata na&scaron;le su odjek i u likovnim umjetnostima. Slikari<em> N. Zajmi</em> i<em> K. Kodheli,</em> na čijim slikama jo&scaron; živi borbeni revolucionarni duh nedavne pro&scaron;losti i polet mladih graditelja socijalizma, ostaju strogo u okvirima socijalističkog realizma, poprimljenog od rus. uzora. U skulpturama<em> K. Hoshia</em><em>,</em> koji u biti slijedi iste metode oblikovanja, prevladavaju intimnije teme djece kod igre ili rada s jačim poniranjem u psihu modela. Najvidniji izraz promijenjenih odnosa u umjetnosti Albanije svakako je na &scaron;irokoj osnovi planirana obnova i izgradnja zemlje. Suvremena arhitektura Albanije opterećena je djelomice monumentalnim i reprezentativnim shvaćanjem funkcije arhitektonskog objekta, dok novoizgrađene stambene četvrti Tirane, Valone i Drača nose sve značajke utilitarne socijalističke arhitekture.<br /> LIT.:<em> L. Mihačević,</em> Običaji albanežki kod sklapanja ženidbe, Vrhbosna 1888, str. 261&mdash;263. &mdash;<em> T. Ippen,</em> Stare crkve po sjevernoj Albaniji, GZM BiH, 1899, str. 607&mdash;610. &mdash;<em> Isti,</em> Prehistorička i rimska nalazi&scaron;ta u okolici Skadra u Albaniii, ibid., str. 767&mdash;772. &mdash;<em> Isti,</em> Stare crkvene ru&scaron;evine u Albaniji, ibid., 1900, str. 83&mdash;87. &mdash;<em> Isti,</em> Stari spomenici u Albaniji, ibid., str. 511&mdash;531. &mdash;<em> Isti, </em>Stare crkve i crkvene ru&scaron;evine u Albaniji, ibid., 1901, str. 577&mdash;588. &mdash;<em> Isti, </em>Prehistorički nalazi iz Albanije, ibid., str. 603&mdash;608. &mdash;<em> Isti,</em> Historički gradovi u Albaniji, ibid., 1902, str. 177&mdash;200. &mdash;<em> Isti,</em> Prehistorički nalazi iz Albanije, ibid., str. 550&mdash;552. &mdash;<em> Isti,</em> Jo&scaron; ne&scaron;to o starim crkvama u Sa&scaron;u i Rubigu u Albaniji, ibid., str. 552&mdash;557. &mdash;<em> Isti,</em> Arheolo&scaron;ke bilje&scaron;ke iz Albanije, ibid., 1903, str. 181&mdash;183. &mdash;<em> M. Miljanov,</em> Život i običaji Arbanasa, LMS, 1904, knj. 227, sv. 5 i knj. 228, sv. 6; 1905, km. 229, sv. 1 i knj. 2.30, sv. 2. &mdash;<em> F. Nopscha,</em> Arheolo&scaron;ke crtice iz Albanije, GZMBiH 1907, str. 1&mdash;8. &mdash; <em>L. Mihačević,</em> Po Albaniji, Zagreb 1911. &mdash;<em> F. Nopscha,</em> Beitr&auml;ge zur Vorgeschichte und Ethnologie Nordalbaniens, WMBH, 1912, str. 168&mdash;253. &mdash;<em> L. Thall&ouml;zy,</em> Illyrisch-albanische Forschungen, I&mdash;II, M&uuml;nchen i Leipzig 1916. &mdash;<em> M. Sufflay,</em> St&auml;dte und Burgen Albaniens haupts&auml;chlich w&auml;hrend des Mittelalters, Denkschriften der Wiener Akademie, 1924. &mdash;<em> F. Nopscha,</em> Albanien, Bauen, Trachten und Ger&auml;te Nordalbaniens, Berlin 1925. &mdash;<em> L. M. Ugolini,</em> Albania antica, Roma 1927. &mdash;<em> J. Swire, </em>Albania, London 1929. &mdash;<em> H. A. Bernatzik,</em> Albanien, Wien 1930.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ž. D.</p>
<p><strong>ALBARELLO</strong> (tal.; lat. albus,<em> bijel</em>), cilindrična posuda od fajanse vjerojatno perz. podrijetla. Kao predmet maurske proizvodnje pojavljuje se u &Scaron;panjolskoj, a od XVI<em> st.</em> u Italiji. Talijanski a. pone&scaron;to je konkavan, ima nizak stalak i &scaron;iroko grlo, te različite ornamente na bijeloj podlozi. Služio je ponajvi&scaron;e kao posuda u farmaciji, te je nosio lat. natpise droga i lijekova. U Francuskoj je u upotrebi od XVIII<em> st.</em> u kućanstvu kao luksuzan predmet ili kao posuda za bombone.</p>
<p><strong>ALBARRAC&Iacute;N (Santa Maria de Albarracin),</strong> gradić u provinciji T&eacute;ruel, &Scaron;panjolska. Ime po arap. vojskovođi Aben-Razinu. Grad je amfiteatralnog oblika i okružen ru&scaron;evinama srednjovj. zidina. Gotički dvorac i katedrala u gotičkom i renesansnom stilu. Unutra&scaron;njost katedrale ima aragonski svod; riznica posjeduje zlatarske radove iz XV i XVI<em> st.</em> i tapiserije iz XVI<em> st.</em></p>
<p><strong>ALBERGHETTI, Alfonso,</strong> talijanski ljevač bronce iz Ferrare. U drugoj pol. XVI<em> st.</em> izradio dva brončana zdenca u dvori&scaron;tu Duždeve palače u Veneciji.</p>
<p><strong>ALBERS, Josef,</strong> američki slikar njem. podrijetla (Bottrop, Westfalen, 19. III. 1888&mdash;). Učio 1913&mdash;15 u Berlinu, zatim u Essenu i M&uuml;nchenu; nastavnik slikanja na staklu na<em> Bauhausu </em>u Weimaru i Dessau-u, 1935&mdash;50 na<em> Black Mountain College</em> i od 1950 na<em> Yale University</em> u New Havenu, USA. Kao slikar na staklu polazi od materijala i funkcije, daje konstruktivna rje&scaron;enja, a ukras mu je uglavnom geometrijski. Na njegova slikana stakla i mozaik-prozore (<em>Bauhaus</em> u Weimaru i<em> Ullsteinhaus</em> u Berlinu) utjecao je način grupe<em> De Stijl.</em> Srodan je J. Arpu, s kojim je povremeno izlagao. Duže boravio u Južnoj Americi i Meksiku. Također radio ulja i drvoreze. Nakon dolaska nacista na vlast emigrira u USA. Primjenjuje iskustva<em> Bauhausa i Industrial Designa</em> u primijenjenoj grafici (&scaron;tampana slova). Posljednja faza mu je apstraktna.<br /> BIBL.:<em> Werklicher Formunterricht,</em> Bauhausb&uuml;cher, II/2&mdash;3;<em> Kombinationsschrift,</em> ibid., IV/i;<em> Present and or Past,</em> Design, 1946.<em><br /> </em>LIT.: American Abstract Artists (katalog izložbe), New York 1946.</p>
<p><strong>ALBERTAL (Alberthaler ), Ivan (Johann),</strong> graditelj s kraja XVI i prve pol. XVII<em> st.</em> Podrijetlom iz kantona Graub&uuml;nden u &Scaron;vicarskoj; gradio 1593<em> Willibaldsburg</em> kod Eichstatta na Dunavu, 1603&mdash;05 dio isusovačkog seminara u Dillingenu, 1609&mdash;11 župnu crkvu u Haunsteinu, 1610&mdash;17 crkvu u Dillingenu, 1619&mdash;28 crkvu sv. Trojstva u Innsbrucku, a 1627 sudjelovao kod gradnje dvora<em> Sigmaringen.</em> Oko 1630 javlja se u Trebinju kod Novog Mesta, a od 1633 boravi u Zagrebu, gdje stječe građanstvo. Tu je majstor-graditelj<em> (knez Hanž Albertal paume&scaron;ter) </em>katedrale. Prema ugovoru između biskupa Franje Hasanovića Ergeljskog i Albertala od 15. I. 1633 gradi juž. zvonik katedrale (1633&mdash;41), a 1643 dovr&scaron;ava kapu zvonika. Nakon požara grada, kod kojega je stradala i katedrala, izveo je na crkvi glavni korni&scaron; (1645) i svod nad pjevali&scaron;tem (1647&mdash;1650). Umro je oko 1655. Ovaj vje&scaron;ti ranobarokni graditelj izvr&scaron;io je sa svojom organiziranom radionicom velike poslove u kratkim rokovima, služeći se kod izvedbe modelima, &scaron;to ih je sam izrađivao od drva. Dijelovi katedrale, koje je prema ugovoru morao obnavljati ili dopunjavati u gotičkom stilu, nisu izvedeni onom vje&scaron;tinom kao oni, &scaron;to ih je prema svojoj zamisli izradio u renesansnim oblicima s nekim ranobaroknim detaljima. Prigodom Bolleove restauracije katedrale oni su uklonjeni ili potpuno izmijenjeni.<br /> LIT.: <em>I. Kukuljević,</em> Prvostolna crkva zagrebačka, Zagreb 1856. &mdash;<em> Isti, </em>Slovnik umjetnikah jugoslavenskih, Zagreb 1858. &mdash;<em> I. K. Tkalčić,</em> Prvostolna crkva zagrebačka nekoć i sada, Zagreb 1885. &mdash;<em> G. Dehio,</em> Handbuch der deutschen Kunstdenkm&auml;ler, III, Berlin 1925. &mdash;<em> A. Ivandija,</em> Stara zagrebačka katedrala, Zagreb 1948.</p>
<p><strong>ALBERTI, 1. Alberto,</strong> talijanski graditelj i kipar (Borgo S. Sepolcro, 1526 &mdash; Rim, 2. VI. 1599). Graditeljskim radom počinje u Firenci (1548, fortifikacije); 1563 izvodi portal crkve <em>Madonna delle Grazie</em> u Borgo S. Sepolcro, u Rimu radi 1564&mdash;86 pročelje<em> Ville Medici</em> i dovr&scaron;ava zgradu. God. 1587 vraća se u Borgo S. Sepolcro, gdje njegove građevine (loggia, samostani i crkve<em> Sta Chiara</em> i<em> S. Bartolommeo</em>) daju arhitektonsko obilježje gradu.<br /> <strong>2. Antonio,</strong> talijanski graditelj i inženjer iz Urbina; djeluje oko 1570&mdash;85. Uči u rodnom gradu i posvećuje se napose fortifikaciji. Gradi utvrde za Alessandra Farnesea, a također u Flandriji i Njemačkoj. Objavio vi&scaron;e teoretskih spisa iz ove struke.<br /> <strong>3. Cherubino Zaccaria Matteo</strong> (zvan<strong> Borgheggiano</strong>), talijanski slikar i bakrorezac (Borgo San Sepolcro, 24. II. 1553 &mdash; Rim, 18. X. 1615). Radi u rodnom mjestu i Rimu, gdje izvodi freske u crkvama i Vatikanu. Značajno mjesto zauzima kao bakrorezac; tehnički perfektno reproducirao slike Michelangela, Rafaela i A. del Sarta, djela anti ke skulpture, portrete (G. B. Vignola) i dr.<br /> <strong>4. Durante</strong> (zvan<strong> del Nero</strong>), talijanski slikar (Borgo San Sepolcro, 1538 &mdash; Rim, 1613). Između 1587 i 1607 radio u rodnom gradu i susjednim mjestima slike za crkve i samostane. Vasari i Baldini spominju njegovu djelatnost u Rimu, gdje ie izradio oltarske slike i freske u crkvama Ges&ugrave;, Madonna dei Monti, S. Maria in Vallicella, S. S. Apostoli i Trinit&agrave;. Učitelj slikanja u rimskoj akademiji sv. Luke.<br /> <strong>5. Giovanni,</strong> talijanski slikar (Borgo San Sepolcro, 19. X. 1558 &mdash; Rim, 10. VIII. 1601). Brat i suradnik pređa&scaron;njega. U Rimu slikao u kvirinalskoj i vatikanskoj palači i crkvi S. Giovanni di Laterano. Dekorater, koji je sa mnogo vje&scaron;tine i fantazije primjenjivao perspektivu u svojim arhitektonsko-iluzionističkim zidnim slikama.<br /> <strong>6. Leon Battista,</strong> talijanski graditelj, kipar, slikar, pisac, muzičar i humanist (Genova, 18. II. 1404 &mdash; Rim, IV. 1472). Potomak firentinske porodice, koja je emigrirala. Uči u Veneciji i na univerzitetu u Bologni (oko 1421), gdje je doktorirao iz pravnih nauka i studirao teologiju. &mdash; U vrijeme, kad A. ulazi u javni život, Italija se nalazi na odlučnoj ekonomskoj, dru&scaron;tvenoj i duhovnoj prekretnici. Lomi se feudalna ekonomika, a s njome i dru&scaron;tveni odnosi, koje za&scaron;tićuje i podržava crkva; stvara se nov sloj građana-trgovaca, koji iskori&scaron;ćuje povoljan položaj Italije na Mediteranu. Stari gradovi i sela, u Srednjem vijeku radi obrane utvrđeni, postepeno se razvijaju u prometne i trgovačke centre, u kojima se stvara patricijat, izrastao na bazi ekonomskog prosperiteta. Ovi gradovi žive od trgovine i posredovanja prometa robom, kao i od vlastite proizvodnje. Navedena promjena u dru&scaron;tvenoj strukturi dovodi do napu&scaron;tanja srednjovj. mističkih i skolastičkih nazora i stvaranja nove orijentacije, koju karakterizira racionalizam, individualizam, kult čovjeka i filozofska spekulacija. Uz prirodonaučan pogled na svijet javlja se želja za brzim razvojem proizvodnje i akumulacije dobara. Ova nastojanja prati nasilje, prijevara, umorstvo i pojave, sažete u makijavelističkom aksiomu: cilj posvećuje sredstvo. Uz te težnje stremi se za novim odnosima; nauka i umjetnost imaju služiti čovjeku, do izražaja dolazi oslobođen pogled čovjeka na harmoniju i ljepotu, kojoj je on mjera i jedinica. Pod tim uvjetima počinje djelovanje prvog &raquo;univerzalnog čovjeka&laquo; Albertia. U toku svog studija A. 1428&mdash;32 putuje Francuskom, Belgijom i Njemačkom. God. 1432&mdash; 47 njegov je pokrovitelj papa Eugen IV; A. odlazi u Rim. Taj je boravak od presudne važnosti za njegov rad; građevine antičkog Rima i studij tek otrivenog Vitruvijeva teksta usmjeruju Albertia na arhitekturu. U Firencu odlazi 1435; 1436&mdash;43 boravi naizmjence u Bologni, Ferrari, Sieni i Rimu, gdje je od 1447 arhitekt pape Nikole V. Alberti i B. Rossellino dobivaju nalog da izvedu nacrte za pregradnju bazilike sv. Petra; njihova osnova crkve bazilikalnog tipa nije prihvaćena. U to doba nastavlja A. pisanje traktata:<em> Della famiglia</em> (1434) i<em> Descriptio Urbis</em> (oko 1447), u kojemu raspravlja o građevinama antičkog Rima i potiče na primjenjivanje građevnih i stilskih oblika antike. Jače se izražava taj njegov stav u traktatu<em> De re aedificatoria libri X</em> (1452), u kome sintetizira teoriju arhitekture Rimljana, bazirajući je na Vitruviju; daje i mnogo suvremenih tehničkih uputa. Njegov studij antike nije se ograničio na teoretska razmatranja, već ga je, prvi, primijenio kod svojih građevina, te ne samo &raquo;da je cjelokupnu bit građevnog umijeća shvatio, nego i primjerima ponovo dočarao&laquo; (humanist Angelus Politianus o Albertiu). Za njega se građevna umjetnost temelji na 6 elemenata (okolina, mjesto, raspored, zidovi, krov i otvori). S Vitruvijem zastupa načelo, da treba voditi računa o čvrstoći, svrsishodnosti i ljepoti građevine; te je time začetnik novije arhitektue. A. samo projektira, a izvedbu prepu&scaron;ta graditelju prema svom načelu, da je funkcija arhitekta &raquo;sređivanje&laquo; i &raquo;invencija&laquo;, a izvodioci gradnje su podvrgnuti zamisli arhitekta. &raquo;Upravo su gradnje tog učenjaka naj genijalni ja, najupadljivija i najsvestranija djela quattrocenta&laquo; (Wilh. Bode). Da bi mogao svladati svoje građevne zadatke bavi se matematikom, jer sam tvrdi, da je arhitektu potrebno znanje slikarstva i matematike. Prvi Albertiev građevni zadatak bila je pregradnja gotičke crkve <em>S</em>.<em> Francesco</em> u Riminiu, koju je gradio Matteo de&rsquo; Pasti (1447&mdash;50), no nije dovr&scaron;ena zbog slabljenja političke i financijske snage naručitelja, kondotijera Sigismonda Malateste. S desne bočne strane nalazi se niz arkada, a donji, zavr&scaron;ni dio pročelja slobodna je varijacija Augustova slavoluka u Riminiu.<br /> Unutra&scaron;nju gotičku jezgru A. je izvana izgradio kao renesansni hram,<em> Tempio Malatestiano</em> (bombardiran u Drugom svjetskom ratu, obnovljen). U istom razdoblju gradio je<em> Palazzo Rucellai</em> (oko 1446&mdash;51) u Firenci, renesansnu palaču, izraziti prototip svih kasnijih građevina te vrste. Napustio je fortifikacioni značaj palače (tip tada&scaron;nje palače<em> Pitti</em>) i stvorio gradsku rezidenciju sa centralnim dvori&scaron;tem i reprezentativnim stubi&scaron;tem. Ublažuje rustiku na pročelju, koje dijeli u sva tri kata pilastrima u antičkim redovima (dorski, jonski, korintski). Vijenci, koji dijele katove, ornamentirani su, a vrata se zavr&scaron;avaju ravnim nadvratnikom. Palazzo Rucellai služi kao uzor B. Rossellinu za Palazzo Piccolomini u Pienzi i Michelozzu za gornje katove Palazza Medici-Riccardi u Firenci. Albertiu se pripisuje kasnije pregrađeni zavr&scaron;etak kora u<em> Sta Annunziata</em> u Firenci. Dovr&scaron;io je pročelje<em> Sta Marta Novella</em> u Firenci dodav&scaron;i gotičkoj građevini renesansni pročeljni dio. Njegovo rje&scaron;enje fasade u dvije boje kamena preuzeli su kasnije mnogi talijanski arhitekti. Za Firencu izradio je kapelu S.<em> Sepolcro</em> u crkvi<em> San Pancrazio,</em> malu mramornu građevinu, bogato ukra&scaron;enu plastičkim elementima, i <em>Villu Rucellai</em> u Quaracchiu (sru&scaron;ena). Projektirao je crkvu<em> S. Sebastiano</em> u Mantovi, prvu renesansnu crkvu s tlocrtom grč. križa. Posljednje mu je djelo (započeto 1472) S.<em> Andrea</em> u Mantovi; većim je dijelom izvedeno po nacrtima Albertia, ali je kasnije mijenjano, zavr&scaron;eno 1597; kupolu je započeo F. Juvara 1734, a dovr&scaron;ena je 1782. W. Bode smatra ovu crkvu najsnažnijim majstorovim djelom, koje je služilo kao model visokoj renesansi (bočne kapele) i čitavoj crkvenoj arhitekturi. Pročelje je uvećana varijacija rimskog slavoluka s ni&scaron;om (ulaz) i timpanom. Albertiu se pripisuje i niz drugih arhitektonskih radova: urbanističko rje&scaron;enje rimskog<em> Borga</em> između Vatikana i Anđeoske tvrđave, <em>Capella dell&rsquo; Incoronata</em> uz katedralu u Mantovi, apsida crkve <em>S. Martino</em> u Gangolandi, pojedini dijelovi crkve sv. Marka i <em>Palazza Venezia</em> u Rimu,<em> Arco del Cavallo</em> i toranj katedrale u Ferrari. Slikao je portrete i historijske scene, konstruirao jednu vrstu optičke komore, u kojoj su se slike pokretale, usavr&scaron;io napravu za punktiranje modela za kipove, konstruirao nekoliko fizičkih aparata i proučavao geometrijske metode crtanja. Bavio se hidraulikom, da bi iz jezera Nemi digao potopljene Kaliguline galije. Od sljedbenika Albertievih ističu se braća Sangallo, L. Laurana, Rossellino, Filarete i Francesco di Giorgio.<br /> BIBL.:<em> De pictura praestantissima.</em>.., Basel 1540 (s talijanskog<em> Elementi di pittura;</em> teoretski spis, koji je posvetio Brunellescu);<em> De re aedificatoria libri X, </em>Firenze 1485 (napisano 1452 na narudžbu Lionella d&rsquo;Este);<em> De statua,</em> 1782; <em>Descriptio Urbis,</em> oko 1447;<em> Opuscolimorali; Theogenio</em> (talijanski dijalog o moralu); <em>Della famiglia,</em> 1434;<em> Quastiones Camaldulenses</em> (filozofska rasprava);<em> Della tranquilitd delV animo</em> (moralistički traktat);<em> Philodoxeos,</em> 1426; latinska komedija.<br /> LIT.:<em> F. Schumacher,</em> L. B. Alberti, Die Baukunst, Berlin 1899. &mdash;<em> G. Dolci, </em>L. B. Alberti scrittore, Annali della R. Scuola normale di Pisa, Pisa 1911. &mdash; <em>Ricci,</em> L. B. Alberti, architetto, Torino 1917. &mdash;<em> Isti,</em> L. B. Alberti architetto, Torino 1917. &mdash;<em> A. Venturi,</em> Storia dell&rsquo; arte italiana, VIII, I, Milano 1923, str. 157&mdash;239. &mdash;<em> C. Ricci,</em> II tempio Malatestiano, Milano 1924. &mdash;<em> A. Haupt, </em>Palastarchitektur von Oberitalien und Toskana vom XIII bis XVII Jahrhundert, I, Berlin 1930.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>ALBERTINA,</strong> bečka grafička zbirka. Osnovao ju je vojvoda Albrecht od Sachsen Teschena (1738&mdash;1822), sin polj. kralja Augusta III. Crteže i grafičke listove započeo je sakupljati kao namjesnik u Holandiji i sabirao ih oko pedeset godina. Zbirku je smjestio u svoje dvije kuće u Beču. Sakupljanje tal. grafike povjerio je bečkom ambasadoru u Veneciji, grofu Durazzu. Kolekciju je popunjavao i zamjenama; tako je stekao niz Diirerovih crteža; od princa de Ligne i grofa de Fries kupio je dio zbirke J. A. Crozata i P.-J. Mariettea. &mdash; A. je nakon Albrechtove smrti bila vlasni&scaron;tvo nadvojvoda Karla, Albrechta i Friedricha, a 1918 pre&scaron;la u drž. ruke; 1920 spojena je s Nar. bibliotekom, kojoj je pripala i nekada&scaron;nja grafička zbirka Eugena Savojskoga.<br /> Zbirka posjeduje djela (crteži, te originalna i reproduktivna grafika) od XIV<em> st.</em> nadalje, i to tal., njem., flam., holand. i franc. autora. Važniji predstavnici pojedinih &scaron;kola: Talijani: Tomaso da Modena, Stefano da Zevio, L. Ghiberti, Fra Angelico <em>(Raspeće), </em>A. Pisanello, Antonello da Messina, D. Ghirlandajo (osnova za freske u Santa Maria Novella), P. Vanucci, Leonardo da Vinci (poprsje apostola za<em> Posljednju večeru</em>), F. Bonsignori, Lorenzo di Credi, Michelangelo, Tizian, L. Lotto, Rafael (crteži i gravire po njegovim djelima, većinom Madone; studija za<em> Pokolj nevine dječice</em>), Corregio (studija za ukras kupole crkve sv. Ivana Evanđelista u Parmi), Tintoretto, G. B. Tiepolo, F. Guardi (crkva Santa Maria della Salute u Veneciji). &mdash; Nijemci: Holbein st., A. D&uuml;rer (autoportret iz 1484;<em> Krist na Maslinskoj gori;</em> portret Maksimilijana, 1518;<em> Glava starca</em>), M. Gr&uuml;newald (studija za sv. Petra), H. B. Grien (<em>Vrači</em>) i A. Altdorfer. &mdash; Flamanci: P. Bruegel st., Rubens<em> (Umjetnikov sin; Helene Fourment)</em> i A. van Dyck. &mdash; Holanđani: Rembrandt<em> (Mlada žena kod toalete</em>; crtež prema Rafaelovu portretu grofa Baltazara Castiglionea, 1639; <em>Sv. obitelj; Stari Rembrandt)</em>. &mdash; Francuzi: J. Cousin, J. Callot <em>(Sajam kod Imprunete)</em><em>,</em> J. Beilange, N. Poussin<em> (Pogled na Ponte Molle),</em> Cl. Lorrain, A. Watteau, F. Boucher, J.-B. Greuze i J.-H. Fragonard.<br /> A. posjeduje stručnu biblioteku, inventare, kataloge i restauratorski zavod; izdaje publikacije i povremeno priređuje tematske izložbe. Sa preko 600.000 listova A. je jedna od najbogatijih grafičkih zbirka u Evropi.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Bi. R.</p>
<p><strong>ALBERTINELLI, Mariotto di Biagio di Bindo,</strong> talijanski slikar (Firenca, 13. X. 1474 &mdash; 5. XI. 1515). Učitelj mu je bio C. Rosselli, a na nj su utjecali L. di Credi, Filippino Lippi, Rafael. i realizam H. van der Goesa, čije je<em> Poklonstvo pastira</em> značilo otkriće za firentinske slikare kasnoga quattrocenta. A. je bio drug i suradnik Baccia della Porte, s kojim je izradio nekoliko <sup>c</sup>akralnih slika i dovr&scaron;io neka njegova započeta djela. Kad je Baccio pod utjecajem Savonarole oti&scaron;ao u samostan i nazvao se Fra Bartolommeo, a A. pristao uz Savonaroline protivnike<em> (arrabiati),</em> između njih dvojice dolazi do prekida. U tom se prekidu očitovao jedan oblik duboke krize i suprotnosti, koje vladaju u tada&scaron;njem dru&scaron;tvu na bazi sukoba između skolastičkog dogmatizma i humanizma, a jasno se odrazuje i u likovnim zbivanjima. Albertinellieva dostignuća nisu klasificirana najvi&scaron;im stupnjem, ali njegov kolorit i atmosfera imaju stanovitu profinjenost, a karakteristična je i njegova minijaturistička točnost u obrađivanju detalja, koja svjedoči o ugledanju na van der Goesa. Teme njegovih slika isključivo su sakralne.<br /> DJELA:<em> Triptih</em> (Milano, Poldi Pezzoli);<em> Navje&scaron;tenje</em> (pet verzija);<em> Izgon Adama i Eve iz raja</em> (Zagreb, Galerija JA);<em> Poklonstvo kraljeva</em> (Firenca, Pitti); <em>Susret Marije i Elizabete</em> (Firenca, Uffizi).<br /> LIT.:<em> H. Bodmer,</em> Opere giovanili e tarde di Mariotto Albertinelli, Dedalo, 1929.</p>
<p><strong>ALBERTINUM </strong>v.<em> Dresden</em></p>
<p><strong>ALBERTIS, Sebastiano de,</strong> talijanski slikar (Milano, 14. VI. 1828&mdash;1897). Inspirirao se na djelima D. Induna. Autodidakt sa jako izraženim darom zapažanja, pročuo se kao slikar impresivnih slika bitaka iz rata za oslobođenje Italije<em> (Garibaldi u Vogezima; Napad karabinjera kod Pastrenga; Eksplozija granate).</em> Isprva je smatran vje&scaron;tim diletantom, ali je kasnije općenito priznat; njegove su slike u&scaron;le u galerije, a on je postao nastavnik na milanskoj akademiji. Potkraj života slikao većinom fine genre-prikaze.</p>
<p><strong>ALBERTO DI ARNOLDO</strong> (zvan<strong> Alberto Fiorentino</strong>), talijanski graditelj i kipar iz Firence u XIV<em> st.</em> God. 1351 zaposlen je kod gradnje firentinskog kampanila, a 1358 spominje se kao jedan od glavnih graditelja katedrale. U Capelli del Bigallo u Firenci nalazi se njegov kip<em> Madona sa dva anđela.</em> A. Venturi ga smatra graditeljem Loggie del Bigallo i pripisuje mu sve njezine reljefe. Smatra se, da su njegova djela reljef s Madonom iznad vrata kapele Bargella, te neki reljefi u S. Croce i na kampanilu katedrale. Pretpostavlja se, da je potkraj života bio u službi Galeazza Viscontia u Milanu.</p>
<p><strong>ALBERTOLLI, Giocondo,</strong> talijanski graditelj i dekorater (Bedano, kanton Ticino, 24. VII. 1742 &mdash; Milano, 15. XI. 1839). Uči na akademiji u Parmi; proučava antičke spomenike u Rimu i Napulju, gdje je surađivao sa C. Vanvitelliem. Nastavnik na milanskoj akademiji<em> Brera.</em> God. 1774 započeo radove na ukra&scaron;ivanju dvorane kralj, palače u Milanu; otada je njegovo ime vezano uz sve monumentalne građevine Milana s kraja XVIII <em>st.;</em> po tome A. ide u red onih umjetnika, koji su od Milana načinili grad klasicističke arhitekture. Stvorio je neku vrstu<em> stile imperiale,</em> ali su mu djela monotona. Elemente arhitektonskog ukrasa (bijeli &scaron;tuk i pozlata) crpe iz antike i najčistijeg cinquecenta.<br /> DJELA: &scaron;tukature u unutra&scaron;njosti (1770&mdash;76) u<em> Pal. Reale</em> u Milanu, u <em>Villa Reale</em> u Monzi te u brojnim palačama i vilama Milana (<em>Belgioioso, Arconato, Melzi</em> i dr.). &mdash; God. 1782&mdash;1805 izdao vi&scaron;e serija crteža pod naslovom <em>Ornamenti diversi</em>... ili<em> Miscellanea per i giovani studiosi del disegno . . .</em><br /> LIT.:<em> G. Bianchi,</em> Gli artisti ticinesi, Lugano 1900. &mdash;<em> A. Kauffmann, </em>Giocondo Albertolli, Strassburg 1911.</p>
<p><strong>ALBERTRANDI, Antoni,</strong> poljski slikar tal. podrijetla (Var&scaron;ava, oko 1730 &mdash; Nowe, 1795). Slikar kompozicija za crkve i portreta. Za vladavine Stanislava Augusta, kad se u Poljskoj razvija kasno barokno slikarstvo kao rezultat utjecaja var&scaron;avske &scaron;kole M. Bacciarellia, A. radi portrete, koji imaju dokumentarnu vrijednost.</p>
<p><strong>ALBI,</strong> glavni grad franc, departmana Tarn, poznat po gotičkoj katedrali sv. Cecilije iz 1282, koja predstavlja tip utvrđene crkve s portalom i trijemom od bijelog mramora dovr&scaron;enim 1512. Grad je u galsko rimsko doba bio poznat kao<em> Civitas Albigensium.</em> Po njemu su franc. heretici u XII i XIII<em> st.</em> prozvani albigenzima.</p>
<p><strong>ALBIKER, Karl,</strong> njemački kipar (&Uuml;hlingen, 16. IX. 1878&mdash;). Studirao u Karlsruheu, Rimu, M&uuml;nchenu i Parizu. Uzori su mu Rodin, ant. grč. reljefi, A. Hildebrand i H. Mar&eacute;es. Svježinom i intimno&scaron;ću radova donekle se izdvaja iz dirigirane umjetnosti nacističkog razdoblja. Uz veći broj ženskih aktova izveo plastične radove na krematoriju u Hagenu, spomenik palima u Karlsruheu i kipove atleta za olimpijski stadion u Berlinu.</p>
<p><strong>ALBINI, Alfred,</strong> arhitekt (Zagreb, 15. VII. 1896&mdash;). Studij počeo u Beču, a zavr&scaron;io 1923 na Visokoj tehničkoj &scaron;koli u Zagrebu. Surađivao u atelierima Viktora Kovačića i Huge Ehrlicha, a samostalno radi od 1927. A. je prista&scaron;a funkcionalizma, ali u svoje projekte unosi umjeren dekorativni akcent, da bi građevinu povezao uz tradicionalne arhitektonske sklopove, unutar kojih se nalazi. Kod Albinia je naročito izražen smisao za mjeru i ritam, koji se očituje u njegovim raznovrsnim koncepcijama, od vile i stambene zgrade do reprezentativnog buildinga. Teoretičar je suvremenih strujanja u arhitekturi. Prof. na katedri Arhitektonska kompozicija Arhitektonsko-građevinsko-geodetskog fakulteta Sveučili&scaron;ta u Zagrebu.<br /> DJELA. U Zagrebu:<em> Vila Meixner</em> u Mallinovoj ulici; kuća Arko u Basaričekovoj ulici, projekt za novi sklop zgrada Tehničkog fakulteta (1959 počela gradnja Tehnolo&scaron;kog fakulteta). U Rijeci: Hrv. kulturni dom (neboder) na Su&scaron;aku. U Osijeku: Gradska &scaron;tedionica i Hrvatski dom. U Zadru: Stambeni blok.</p>
<p><strong>ALBINUS</strong> v.<em> Johannes Albinus</em></p>
<p><strong>ALBONA</strong> v.<em> Labin</em></p>
<p><strong>ALBRIGHT, Ivan le Lorraine,</strong> američki slikar (Chicago, 20. II. 1897&mdash;). Učio kod A. Polaseka i na<em> &Eacute;cole des Beaux-Arts </em>u Nantesu. Za Prvoga svjetskog rata anatomski crtač; tom je prilikom naučio precizno crtati u minijaturnoj tehnici, &scaron;to je oznaka svega njegova daljeg rada. Služi se tehnikama starih majstora, a po intonaciji teme približava se franc. nadrealistima. Pojedine slike radi po nekoliko godina. Nakon 1918 slika motive iz čika&scaron;kih predgrađa i ljude sirotinjskih četvrti, te kompozicije na način mrtvih priroda, propadanje i raspadanje života, uvelo cvijeće, natrulo voće. (&raquo;Slikao sam sledeve, koji su varirali od grimiza do narančastog oksida, žene, kojima je suha koža u borama nalikovala na navorano tijesto, limune i umjetno krzno. Ja se zabavljam gledajući kroz svoje lo&scaron;e bifokalne naočari, koje iskrivljuju objekt...&laquo;).<br /> Djela: zidne slike u Omahi i u Carnegie Library, Marion, I11.;<em> Žena,</em> 1928 (New York, Mus. of Modern Art);<em> Soba 203,</em> 1930&mdash;31 (vlasni&scaron;tvo autora); <em>Ono, &scaron;to sam trebao učiniti, a nisam učinio; Na svijet je do&scaron;la du&scaron;a imenom Ida; Ah, bože &mdash; sledevi, plutače i blistavo more; Siroma&scaron;ka soba &mdash; tu nema vremena, nema kraja, nema danas, nema jučer, nema sutra, samo zauvijek i zauvijek i zauvijek bez kraja.</em></p>
<p><strong>ALBUM</strong> (lat.<em> bijelo, bijela boja</em>), u starom Rimu, prvotno pobijeljena drvena ploča, na kojoj je<em> pontifex maximus</em> bilježio važne događaje, pretor edikte i si. Tako se nazivao i popis državnih i vojničkih funkcionara, a u kr&scaron;ć. crkvi popis svećenika. U kasnom Srednjem vijeku a. je naziv za knjigu, koja sadržava bijele neispisane listove, a služi za uno&scaron;enje bilježaka i različitih tekstova. U umjetnosti, poimence u grafici, a. je zbirka uvezanih i ukoričenih grafičkih listova ili umjetničkih reprodukcija (niz neuvezanih listova u jednom omotu naziva se<em> mapa</em>). Postoje i različite vrste muzičkih albuma, pa fotografskih, filatelističkih i dr.</p>
<p><strong>ALCAL&Aacute; DE HENARES</strong> (arap.<strong> al-Qual&rsquo;a Nahar</strong>), grad u provinciji Madrid, na rijeci Henares. U rim. doba<em> Complutum. </em>Rodni grad Cervantesa. &mdash; Rezidencija kraljeva Kastilije, doživljava cvat u XV<em> st.</em> Sačuvani brojni spomenici: gotička katedrala <em>Iglesia Magistral</em> (potkraj XV<em> st.,</em> s bogatim ukrasom od kovanog željeza); palača toledskih nadbiskupa (XIV&mdash;XVI<em> st.)</em> s većim brojem dvori&scaron;ta s trijemovima, djelomično u mudejarskom, a djelomično u plateresknom renesansnom stilu (A. de Covarrubias, oko 1535). Staru zgradu univerziteta sagradio 1497 P. Gumiel; fasada ukra&scaron;ena skulpturama u stilu &scaron;panj. renesanse (Rodrigo Gil de Honta&ntilde;&oacute;n). U Alcali &scaron;tampana je zaslugom kardinala Xim&eacute;neza de Cisneros prva poliglotska biblija, t. zv.<em> Biblia Complutensis (1514&mdash;17).</em></p>
<p><strong>ALC&Aacute;NTARA</strong> (arap.<strong> Qantara-as-Saif;</strong> od alqantarah<em> most na lukove</em>), grad u provinciji C&aacute;ceres, &Scaron;panjolska. Važan strate&scaron;ki centar, zbog kojega su se često borili &scaron;panj. i portugal. kraljevi. Jo&scaron; danas okružen zidinama iz nepoznatog vremena. &mdash; Iz Trajanova vremena sačuvan je rim. most na Taju sa &scaron;est granitnih lukova, djelo C. Julija Lacera. U gradu se nalazi gotička crkva iz XIII<em> st.</em> (S. Mar&iacute;a de la Almocobar) i benediktinski samostan s prijelaza iz kasnog Srednjeg vijeka u renesansu.</p>
<p><strong>ALCAZAR</strong> v.<em> Alkazar</em></p>
<p><strong>ALCHIMOWICZ, 1. Kazimierz,</strong> poljski slikar (Dziębr&oacute;w, 1840 &mdash; Var&scaron;ava, 31. XII. 1917). Studirao u Var&scaron;avi i M&uuml;nchenu. Zbog sudjelovanja u ustanku 1863 proveo 7 godina u zatočeni&scaron;tvu iza Urala; 1875&mdash;79 u Parizu, a od 1888 u Var&scaron;avi. Slikar kompozicija s temama iz litavske mitologije, polj. povijesti i genrea, ilustrator Mickiewiczeva epa<em> Pan Tadeusz.</em><br /> <strong>2. Hiacynt,</strong> poljski slikar (Dziębr&oacute;w, 1841&mdash;?). Brat i učenik preda&scaron;njega. Poslije ustanka 1863 emigrira u Francusku i studira na pari&scaron;koj<em> &Eacute;cole des Beaux-Arts;</em> od 1876 nastavnik crtanja u Perpignanu.</p>
<p><strong>ALCOBA&Ccedil;A,</strong> gradić u Estremaduri kod Leirie, Portugal. Cistercitska opatija (osnovao 1148 Alfonso I) ide u najljep&scaron;e primjere cistercitske arhitekture. Uz veliku trobrodnu crkvu dvoranskog tipa opatije<em> Santa Maria</em> nalazi se 9 kapela s kraljevskim grobovima. Sarkofazi kralja Pedra i Ines de Castro sa skulptu&shy;rama i bareljefima najvrednija su umjetnička djela u Portugalu iz XIV<em> st.</em> Uz crkvu je ranogotički klaustar (1308&mdash;11) kralja Dioniza; u poč. XVI<em> st.</em> nadograđivao je ovaj klaustar i ukra&scaron;ivao opatijsku crkvu Jo&atilde;o de Castilho. U opatiji je i biblioteka, koja je imala značajnu zbirku starih portug. rukopisa.</p>
<p><strong>ALCOPLEY (Alfred L. Copley),</strong> američki slikar njemačkog podrijetla (Dresden, 1910 &mdash;). Odlazi 1937 u USA i postaje amer, državljanin. Od 1952 živi stalno u Parizu. Izlagao u New Yorku, &Scaron;vicarskoj, Nizozemskoj i Njemačkoj. God. 1955 priredio veliku izložbu crteža u<em> Rose Fried Gallery</em> u New Yorku. Pripada krugu apstraktnih slikara (B. W. Tomlin i M. Tobey), kod kojih se u nagla&scaron;enoj kaligrafiji i plo&scaron;nom grafizmu osjeća dalek utjecaj jap. umjetnosti. Njegove kompozicije pretežno malog formata imaju čvrstu strukturu i neku prozračnu lakoću, a nastale su na bazi lirskog doživljavanja linije i boje.</p>
<p><strong>ALCOVERRO Y AMOROS, Jos&eacute;,</strong> &scaron;panjolski kipar u drugoj pol. XIX<em> st.</em> Na madridskoj akademiji učitelj mu je J. Piquera. Radi na tradicionalan naturalistički način crkvenu skulpturu; autor brojnih poprsja (Bellver, Rossini, Castelar).<br /> DJELA:<em> Ivan Krstitelj; Mars; Bitka,</em> te<em> Sv. Izidor</em> i<em> Alfons Mudri</em> (na način Berruguetea, u nar. muzeju u Madridu).</p>
<p><strong>ALDEGREVER, Heinrich</strong> (pravim imenom<strong> Trippenmeker</strong>), njemački bakrorezac, slikar i zlatar (Paderborn, 1502 &mdash; Soest, poslije 1555). Slikar sakralnih motiva i portreta, važniji kao grafičar, koji na način A. Diirera izrađuje oko 290 bakroreza, većinom u malim formatima. Radi portrete, prizore iz<em> Biblije </em>i pučkog života, alegorije i ornamente, nagla&scaron;avajući forme vi&scaron;e o&scaron;trinom i precizno&scaron;ću crteža nego modelacijom oblina. Nastavljajući tradicije umjetnog obrta, koje u Njemačkoj traju od doba gotike, izrađuje ornamentalne uzorke, koji su služili kao predlo&scaron;ci zlatarima i keramičarima. U zagrebačkoj Valvasorovoj zbirci nalaze se 52 njegova bakroreza.</p>
<p><strong>ALDINE,</strong> knjige, koje je izdavao venecijanski &scaron;tampar i knjigoveža Aldo Manuzio i njegovi nasljednici. &Scaron;tamparija Manuzia osnovana je 1490, a radi do 1598. Izdaje djela grčke, rimske i talijanske klasike (Sofoklo, Platon, Ciceron, Virgilije, Horacije, Dante, Petrarca i dr.). Znak &scaron;tamparije je sidro, koje obavija riba. Izdanja se odlikuju svojim formatom (u 12<sup>o</sup>), elegancijom čitkog tiska, besprijekornim tekstom, posebnim papirom ili pergamenom, elegantnim uvezom. Čuvene aldine (inkunabule) :<em> Galeo- myomachia,</em> 1494; P. Bembo,<em> De Aetna</em>, 1495.</p>
<p><strong>ALDOBRANDINSKA SVADBA,</strong> rimska zidna slika, otkrivena 1606 na Eskvilinu u Rimu. Predstavlja nevjestu, &scaron;to sjedi na bračnoj postelji, na koju se naslanja mladić, koji napola leži na podu. Epizodne scene, prikazane po strani, a nastale potkraj &larr; I<em> st.,</em> vjerojatno ne pripadaju prvobitnoj kompoziciji. Slika je bila vlasni&scaron;tvo rimske porodice Aldobrandini, po kojoj je dobila ime, a danas se nalazi u Vatikanskoj biblioteci.</p>
<p><strong>ALDROVANDINI, Tommaso,</strong> talijanski slikar (Rovigo, 12. XII. 1653 &mdash; 23. X. 1736). Glav. predstavnik porodice, iz koje potječe nekoliko specijalista za t. zv. kvadrature (perspektivno-arhitektonske dekoracije na zidovima crkava i palača).</p>
<p><strong>ALDUS,</strong> talijanski graditelj, djelovao u Rimu u XIV<em> st. </em>U crkvi &raquo;<em>S</em>.<em> Maria in Aracoeli</em> nalazi se nadgrobna ploča, iz koje proizlazi, da je &raquo;magister Aldus murator&laquo; bio osnivač i nadziratelj gradnje ove crkve, u kojoj ima gotičkih građevnih elemenata.</p>
<p><strong>ALECHINSKY, Pierre,</strong> belgijski slikar (Bruxelles, 1927 &mdash;). Studirao na<em> &Eacute;cole sup&eacute;rieure d&rsquo;Architecture et d&rsquo;Art d&eacute;coratif</em> u Bruxellesu, gdje pripada pokretu<em> Cobra.</em> Od 1951 živi u Parizu. Samostalno izlagao u Amsterdamu, Parizu<em> (Galerie Maeght)</em> i Bruxellesu. Ide medu slikare nefiguralnog izraza. Njegova su platna sazdana od ploha s mno&scaron;tvom ležerno raspoređenih linija u apstraktnim kombinacijama.</p>
<p><strong>ALEGORIJA</strong> (grč. ἄ&lambda;&lambda;&omicron; allo<em> drugo</em> i &agrave;Yops&ugrave;etv agoreuein <em>govoriti</em>), u likovnim umjetnostima, predočivanje apstraktnih pojmova, prirodnih pojava, misli, ideja i du&scaron;evnih stanja, dakle svijeta, koji nema konkretan materijalni oblik. A. se u kiparstvu i slikarstvu služi ponajvi&scaron;e personificiranjem i antropomorfiziranjem, t. j. prikazivanjem pojma čovječjim likom. Ona je način umjetničkog izražavanja već od najstarijih vremena. U starom Egiptu čest je alegorijski prikaz smrti i suđenja pokojniku u podzemlju. U antičkoj umjetnosti imaju pojedina božanstva alegorijska značenja, kao grč. Nike (pobjeda) i rimska Abundantia (obilje); u Srednjem vijeku nastoji skolastička ideologija pomoću zornih i tjelesnih likova usaditi u svijest vjernika svoje dogme i moralna naučanja. Tako su u skulpturi (na portalima i u unutra&scaron;njostima katedrala) i u slikarstvu (mozaik, freska, minijatura) nastali alegorijski likovi-personifikacije Crkve, Sinagoge, Teologije, Kreposti, Vjere i dr., koji su s vremenom u ikonografskom pogledu tipizirani i prikazivani s određenim atributima. No u Srednjem vijeku ima i alegorija drugih vrsta, kao &scaron;to su na pr. mjeseci na Radovanovu trogirskom portalu. Alegorijski likovi u srednjovj. sakralnom teatru pojavljuju se identično kao u likovnim umjetnostima. U glagoljskom tekstu pasionske igre u Tkonskom zborniku iz XV<em> st.</em> opisani su kostimi i rekviziti Pravde, Snage i Ljubavi po uobičajenim likovnim shemama. Na izmaku gotike slika alegorije Giotto, a u doba renesanse javlja se pored teolo&scaron;ko-moralizatorske alegorije i &raquo;poganska&laquo; s motivima iz antičke mitologije, pastorala i poezije uopće. Alegorije su radili Botticelli, Mantegna, Leonardo, Rafael, Tizian, Veronese, D&uuml;rer, Cranach i dr. Barok je razvio alegoriju do blistave pompe i ceremonijalnih prikaza, kakve je ostvario Rubens. U XVIII<em> st.</em> a. je odraz duha rokokoa. U XIX<em> st.</em> zastupana je kod Ingresa, Delacroixa, u satiričkoj formi kod Daumiera, a u kiparstvu trajno i stalno. Kod nas su alegorijske teme prikazivali već V. Karas, pa V. Bukovac i njegov krug, a u novije vrijeme mnogi slikari kod rje&scaron;avanja dekorativnih zadataka (V. Becić, Lj. Babić, K. Hegedu&scaron;ić), te gotovo svi kipari (I. Me&scaron;trović, F. Kr&scaron;inić, A. Augustinčić, V. Radau&scaron;). U svim razdobljima, stilovima i sredinama a. dolazi do izražaja u umjetničkom obrtu sviju vrsta i u svim materijalima &mdash; na oružju, oruđu, tekstilu uopće, a tapiseriji napose, u keramici, gliptici, zlatarstvu, emalju i u ukrasima slikanim, plastičnim, rezbarenim i t. d. &mdash; Pojam alegorije često je vrlo bliz pojmu simbola (v.<em> Simbol</em>).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>ALEJA</strong> v.<em> Vrtna arhitektura</em></p>
<p><strong>ALEKSANDAR</strong> (grč. &rsquo;A&lambda;έ&xi;&alpha;&nu;&delta;&rho;&omicron;&sigmaf; Aleksandros),<strong> 1.</strong> grčki kipar iz Antiohije na Meandru, sin Menidov (poč. &larr; I<em> st.).</em> Podatak o njemu potječe s baze, koja je nosila fragmentarnu signaturu (... &alpha;&nu;&delta;&rho;&omicron;&sigmaf;), a nađena je bila na Melosu zajedno s čuvenim kipom Afrodite (<em>Venera Milska,</em> Pariz, Louvre). Zbog toga su Aleksandra bez dovoljno čvrste osnove smatrali autorom Venere Milske. De&scaron;ifriranje imena A. potkrijepio je natpis iz istog vremena (nađen u Tespiji), na kojem je ime ne&scaron;to potpunije (... &xi;&alpha;&nu;&delta;&rho;&omicron;&sigmaf; ... xandros); natpis govori također o sinu Menidovu iz Antiohije na Meandru (v.<em> Age žandar).</em><br /> <strong>2.</strong> Grčki slikar iz Atene (&larr; I<em> st.</em>). Njegova se signatura nalazi na slici pronađenoj 1746 u Herkulanumu (Napulj, Mus. nazionale). Izvedena je na mramornoj ploči, a prikazuje mitol. motiv (sukob Lete i Niobe) povezan sa genreom (Aglaija i Hileaira u igri kockama). Po stilu pripada grč. slikarstvu V<em> st.,</em> no budući da natpis upućuje na &larr; I<em> st.,</em> sliku smatraju ili kopijom jedne slike iz &larr; V<em> st.</em> ilineoatičkim djelom, inspiriranim klasičnim motivima.</p>
<p><strong>ALEKSANDER, Artur Oskar,</strong> slikar (Zagreb, 20. II. 1876 &mdash; Samobor, 16. IV. 1953). God. 1894&mdash;97 studira na<em> Acad&eacute;mie Julien</em> u Parizu, zatim u atelieru E. Carri&egrave;rea i J. Me. N. Whistlera, te na akademiji u Beču 1898&mdash;99. Iz Beča se vraća u Pariz; 1905&mdash;38 ponovno je u Beču (od 1908 član<em> Hagenbunda).</em> Prvi put izlaže 1894 u Zagrebu (2 slike u ulju); ponovno u Zagrebu 1898 (16 slika); 1900 izlaže u Parizu i s hrv. umjetnicima u Pe&scaron;ti, a 1905 u pari&scaron;kom<em> Salon d&rsquo;automne</em> (dobiva<em> M&eacute;daille d&rsquo;or</em>); sudjeluje na prvoj izložbi Secesije u Beču i Berlinu. U Beču priređuje retrospektivnu izložbu 1937 (oko 140 radova). &mdash; Njegov slikarski razvoj slijedi faze modernog slikarstva u poč. XX<em> st.</em> Nakon Pariza približava se impresionistima, zatim poentilistima. U toj tehnici nastala su njegova najinteresantnija djela (mno&scaron;tvo aktova; ističe se slika<em> Nađena).</em> Kasnije se približuje Secesiji. Glavna su obilježja njegova slikarstva: koloristička profinjenost, rafiniranost i luminoznost boje, prozračnost, mekoća linija i delikatnost. Radovi mu se nalaze u raznim galerijama (Moderna galerija u Zagrebu; &Ouml;sterreichische Gal. u Beču; kolekcija njegovih slika iz Prvoga svjetskog rata u<em> Heeresmus.</em> u Beču; velik broj slika u Juž. Americi). &mdash; Poznat kao sakupljač umjetnina (barokna drvena skulptura).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Wy.</p>
<p><strong>ALEKSANDRIDA,</strong> srpski prevod Pseudokalistenovog romana o Aleksandru Velikom, dosad poznat u dva rukopisa bogato ukra&scaron;ena minijaturama. Prvi se čuvao u Beogradu u Narodnoj biblioteci pod br. 757, a izgoreo je 1941, dok se drugi nalazi u Narodnoj biblioteci u Sofiji pod br. 771 (381). Beogradski primerak, datiran u kraj XIV<em> v.,</em> na a vi j en iz okoline Skadra, imao je 24 minijature, većina sa pojedinačnim figurama ličnosti iz romana, a ostale sa scenama koje su llustrovale događaje. Njihov majstor je bio sasvim naivan umetnik, ne naročito ve&scaron;t crtač oslonjen na romaničku slikarsku tradiciju, ali ipak značajan zbog laičkog karaktera svojih minijatura i zbog ilustracija inspirisanih životom na&scaron;e srednjov. vlastele. &mdash; Sofiski rukopis ima svega 13 minijatura, ali one na dramatičniji način i sa mnogo vi&scaron;e scena ilustruju sadržinu romana. Majstor se doslednije drži teksta. Bogato je ilustrovan kraj: smrt Aleksandrova. Rukopis se datira u XV<em> v.</em> Pod jakim je orijentalnim uticajem.<br /> LIT.:<em> A. Grabar,</em> Recherches sur les influences orientales dans l&rsquo;art balkanique, Paris 1928, str. 108&mdash;135, t. XII&mdash;XVI. &mdash;<em> V. Petković,</em> Minijature Aleksandrijade u Narodnoj biblioteci beogradskoj, Prilozi za književnost, jezik, istoriju i folklor, 1937. &mdash; <em>S. Radojčić,</em> Minijature u srpskim Aleksandridama, Umetnički pregled, 1938, 5. &mdash;<em> V. Petković, </em>Le roman d&rsquo; Alexandre illustr&eacute; de la Biblioth&egrave;que nationale de Beograd, Atti del V Congresso di studi bizantini, Il, Roma 1940. &mdash; <em>S. Radojčić,</em> Stare srpske minijature, Beograd 1950, str. 46&mdash;47, t. XXXIII&mdash;XXXIV.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; V. Đu.</p>
<p><strong>ALEKSANDRIJA</strong> (arap.<strong> Al Iskandar&icirc;yah</strong>), grad i luka u donjem Egiptu na prudu između mora i jezera Mary&ucirc;t; za egipat. države Starog vijeka ribarsko i pastirsko naselje<em> Rhacotis.</em> Aleksandar Veliki je &larr; 332 povjerio arhitektu Dinokratu, da osnuje nov grad (grč. &rsquo;A&lambda;&epsilon;&xi;ά&nu;&delta;&rho;&epsilon;&iota;&alpha; Aleksandreia). Dinokrat je otok Far nasipom spojio s prudom na kome je bio grad; po nasipu je tekla cesta Heptastadion. Grad je bio izgrađen u blokovima, a ulice su se sjekle pod pravim kutem. Kao prijestolnica Ptolemejida A. postaje intelektualno i trg. sredi&scaron;te Egipta i istoč. Mediterana. Ist. od Velike luke, u četvrti Bruhion, Ptolemejidi, a kasnije i Rimljani, gradili su palače, hramove, muzej, biblioteku, gimnazij, teatar i dr. Na jugozapadu podignuta je palača<em> Serapej </em>i 27<em> m</em> visok t. zv.<em> Pompejev stup</em> od crvena granita iz Asw&acirc;na, koji je služio kao putokaz za brodove; god. 302 na nj je postavljen kip Dioklecijana, a u Srednjem vijeku držali su ga Pompejevim grobom.<em> Svjetionik</em> na otoku Faru (odatle naziv za svjetionik &mdash; far; v.<em> Svjetska čudesa</em>) izgradio je oko &larr; 290 Sostrat iz Knida. Osnivač dinastije Ptolemej I Soter, koji vlada nakon smrti Aleksandra Velikoga, osnovao je muzej i biblioteku.<em> Biblioteka</em> je imala do 700.000 voluma zajedno s odjelom u Serapeju; spaljena 47, obnovljena je i, 390, ponovo uni&scaron;tena. Ostaci su navodno spaljeni 642 za prodora Arapa. Velik dio sačuvanih tekstova grč. i rim. klasika potječe iz ove biblioteke u ranim ili kasnijim arap. prijepisima. Katalog je uredio Kalimah.<em> Muzej</em> je najstariji oblik univerziteta s predavaonicama, zoolo&scaron;kim i botaničkim vrtom, laboratorijima i opservatorijem; u njemu su predavali najbolji suvremeni učenjaci. S Ptolemejidima propada i Aleksandrija. Grad od pola milijuna stanovnika zauzeo je &larr; 47 Cezar i ostavio upravu kraljici Kleopatri. Za njezine vladavine M. Antonije podigao je utvrđenu palaču. Oktavijan &larr; 30 osvaja Aleksandriju, i ova postaje glav. grad rim. provincije Egipta. God. 640 zauzimaju je Arapi. Osnivanje novoga glav. grada Kaira i okupacija Aleksandrije po kr&scaron;ćanskim vojskama (1202 i 1367) označuje početak njezina propadanja. God. 1517 dolazi pod vlast Turaka, a 1798 osvaja je Bonaparte. Nakon njegova povlačenja 1801 vraća se prosperitet pod dinastijom Mohameda Alije. U drugoj pol. XIX<em> st.</em> započinju arheol. istraživanja; otkriven je Serapej, dvije nekropole iz grč. i rim. vremena, 1906 istražena je pećinska nekropola Kōmesh-Shuqafaf (iz II<em> st.,</em> bogata dekoracijom, koja ima značajke grč. i helenističke umjetnosti). (V.<em> Aleksandrijski stil.</em>) Dva obeliska prenesena su u London odn. u New York.<em> Grčko-rimski muzej</em> ima zbirke epigrafskih spomenika, stela, fragmenata arhitekture i skulpture, predmete od keramike i bjelokosti, mumije i portrete iz egipat.-helenističke epohe s područja delte Nila i iz Fayuma.<em><br /> </em>LIT.:<em> E Breccia,</em> Alexandrea ad Aegyptum, Bergamo 1922. &mdash;<em> W. Schubart,</em> Aegypten von Alexander dem Grossen bis auf Mohammed, Berlin 1922.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.</p>
<p><strong>ALEKSANDRIJSKI STIL,</strong> po mi&scaron;ljenju američkog arheologa i historika umjetnosti Ch. R. Moreya, jedan je od stilova (manira) helenističke umjetnosti, koji odreduju, počev&scaron;i od &larr; 100 do konca Antike, razvoj umjetnosti na području Mediterana. Helada je u IV<em> st.</em> rastrovana međusobnim borbama gradova-država i sukobima oko vlasti unutar samog polisa; vitalnost &raquo;barbara&laquo;, makedonskih vladara Filipa i Aleksandra, politički ujedinjuje grčki svijet i pripaja mu blizi Orijent. Aleksandar nastoji provesti i kulturnu integraciju, ali u to je vrijeme stvarala&scaron;tvo Grka iscrpeno, te Istok prikriveno penetrira u Aleksandrovu kulturnu građevinu. Istok unosi produhovljenost, psiholo&scaron;ku problematiku, narativnost i lirizam. Aleksandar dokrajčuje svijet, kome je dru&scaron;tvena baza bila u rasulu. Razvija se posthelenska umjetnost, eklektička po sadržini, orijentirana prema formalizmu, dekorativnosti, teatralnosti i patosu, koju umjetno održava vladar polovine Starog svijeta i njegovi lokalni nasljednici dijadosi. Ta je civilizacija prožeta utjecajima novih etničkih grupa, uklopljenih u Aleksandrovu državu, ona razvija novu socijalno-etičku ideologiju, u okviru novih ekonomskih uvjeta na Mediteranu. Neoatički stil helenističke umjetnosti vuče svoje podrijetlo iz Atene i starijih sredi&scaron;ta helenske tradicije, a izvori aleksandrijskog stila vežu se uz nove helenističke gradove Bliskog Istoka, u prvom redu uz Aleksandriju. Ekspanzija imperijalističkog Rima obuhvatila je u &larr; I. <em>st.</em> cijelo područje Mediterana; osvajači su podlegli kulturno superiornijem utjecaju i prihvatili nasljedstvo starohelenske kulture, helenizam. Realistički Rimljanin ne posjeduje spekulativne snage starog Helena, te je i on sklon slikovitosti, koju je Orijent unio u helenističku umjetnost. Vladajuća klasa orijentirala se na prikaze idealiziranog irealnog svijeta, na alegoriju, antropomorfnu personifikaciju izvora, gora, vjetrova i t. d. Takve su se obradbe sačuvale sporadički i u starokr&scaron;ćanskoj i bizantskoj umjetnosti. Omiljele pastoralne i bukolske teme javljaju se u reljefima i u slikarstvu. A. s. prikazuje mitolo&scaron;ke prizore u &scaron;umskom pejzažu ili u ograđenim vrtovima, zatim genre-prizore iz seljačkog života sa žrtvenicima, potocima i morskim obalama, posutim vilama i zaseocima. U slikarstvu su likovi podređeni pejzažu, a kontrasti svijetla i sjene tretirani su na način, koji se može obilježiti kao impresionistički; ta je značajka aleksandrijskog stila posljedica nastojanja, da se u djelima ostvari prostor i atmosfera. A. s. udomaćio se u Italiji već u &larr; I<em> st.</em> i postepeno istisnuo iz rimske umjetnosti helenistički akademski neoatički stil (primjer: ploča s likom božice Tellus s<em> Ara pads Augustae</em>) te se najposlije transformirao u rimski stil, koji dobiva svoje karakteristične crte u IV<em> st.</em> Tipičan je primjer aleksandrijskog stila mali slikoviti reljef<em> Seljak goni kravu na sajam</em> (M&uuml;nchen Gliptoteka) sa sredi&scaron;njim stupom (stelom s drvetom) kao karakterističnom pojavom na kompozicijama ovoga pravca helenističke umjetnosti. Najljep&scaron;i su primjeri aleksandrijskog stila u slikarstvu ostvareni u Pompejima i Herkulanumu. Kompozicije na najranijim mozaičkim podovima iz Antiohije (oko 100) također su aleksandrijskog stila (na pr.<em> Parisov sud</em><em>,</em> Pariz, Louvre). Karakterističan pejzaž aleksandrijskog stila s antropomorfnim personifikacijama i alegorijama javlja se također na<em> Jozuinu rotulu</em> (Rim, Vatikanska biblioteka) i na minijaturama<em> Psalterium parisiense graecum</em><em>,</em> 139 (na pr.<em> David svira u harfu</em>).<em><br /> </em>LIT.:<em> A. W. Lawrence,</em> Greek sculpture in Tolemoic Egypt, Journal of egyptian archaeology, str. 179&mdash;190, 1925. &mdash;<em> Isti</em><em>,</em> Later greek sculpture and its influence on East and West, London 1927.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ž. J.</p>
<p><strong>ALEKSANDROV, Ivan Petrovič,</strong> ruski slikar (Ivanovo, 1780 &mdash; Petrograd, 1822). Rodom iz kmetske porodice, od 1800 učenik G. I. Ugrjumova na petrogradskoj akademiji. God. 1805 putuje s rus. poslanstvom po Kini, odakle donosi niz crteža; likove kin. dostojanstvenika izrađuje kasnije u ulju. Nastavnik crtanja, portretist vladara i boljara.</p>
<p><strong>ALEKSANDROV SARKOFAG,</strong> sarkofag nepoznatog vladara (Abdalonima?), nađen u nekropoli blizu grada Sidona, djelo antičke umjetnosti u doba helenizma. Sa svih je strana ukra&scaron;en reljefima, na kojima je prikazana neka bitka Aleksandra Velikog i prizori iz lova. Reljefi su obojeni te predstavljaju primjer kolorirane ant. plastike. Danas se nalazi u muzeju u Carigradu.</p>
<p><strong>ALEKSANDROVA BITKA,</strong> velik mozaik, pronađen u t. zv.<em> Casa del Fauno</em> u Pompejima, na kojem je prikazana bitka između Aleksandra Velikog i Darija, vjerojatno bitka kod Isa. Pretpostavlja se, da je taj mozaik kopija djela Filoksena iz Eretrije, koji je živio potkraj &rarr; IV<em> st.</em> Ta se pretpostavka osniva na jednoj primjedbi Plinija, koji spominje, da je Filoksen izradio takvu sliku za kralja Kasandra (&rarr; 306 do &rarr; 297). Ovaj je mozaik po svojoj dramatskoj kompoziciji svakako jedno od najznačajnijih djela, po kojemu se može prosuditi veličina ant. grč. slikarstva. Mozaičar, koji vjerojatno pripada aleksandrijskom krugu, primijenio je tehniku zvanu<em> vermiculatum:</em> služeći se veoma sitnim kockicama, koje obilježuju ovalne konture likova u pokretu, izbjegao je uobičajenu tvrdoću mozaika kvadratičnog rastera i uspio izraziti nijansirane kolorističke skale, koje podsjećaju na tonove tapiserija. Ovo je ne samo najstariji poznati primjer prikaza bitke u slici, nego i jedno od likovnih remek-djela ove vrste. Otkriće ovog mozaika 24. X. 1831 značilo je velik datum u historiji iskapanja u Pompejima. Danas se nalazi u<em> Museo Nazionale</em> u Napulju.</p>
<p><strong>ALEKSANDROVIĆ, Ljubomir,</strong> slikar (Srp. Sv. Martin, Banat, 15. VI. 1828 &mdash; Lipotmezo kod Budimpe&scaron;te, 27. XII. 1887). Učio kod Nikole Aleksića u Temi&scaron;varu, 1842 prelazi Konstantinu Danilu i pomaže mu pri slikanju ikonostasa temi&scaron;varske crkve. Pretpostavlja se, da se oko 1850 upisao na bečku akademiju. Na njegovim se ranim slikama vidi uticaj bečkog klasicizma. Radio je u Temi&scaron;varu, gdje je, pred kraj života, zbog materijalne oskudice i porodičnih neprilika, pao u du&scaron;evno rastrojstvo. A. se uglavnom bavio crkvenim slikarstvom. Od priličnog broja ikona ističu se:<em> Raspeće, Sv. Đorđe</em> i<em> Sv. Trojica,</em> dve njegove kopije po Danilu:<em> Sv. Ignjatije</em> i<em> Bogorodica</em> u Temi&scaron;varu i<em> Ruganje Hristu</em> u Vel. Sredi&scaron;tu. Koliko je zasad poznato, naslikao je samostalno samo jedan ikonostas, u Ferdinu u Banatu. Ovaj ikonostas, izveden 1873&mdash;76, pokazuje umetnost Aleksandrovića u povoljnijoj svetlosti nego njegove pojedinačne ikone; odlikuje se ve&scaron;tom kompozicijom, koloritom i razvijenim smislom za figuru u prostoru. Prestona ikona Bogorodice zrelo je umetničko delo. Kompozicija<em> Hristos i Samarjanka,</em> na bazi ikonostasa, ide u najsrećnije male kompozicije srp. romantizma. Kao portretist A. je prosečan. Izuzetak čine portret Save Tekelije (Temi&scaron;var) i portret žene Vase Živkovica (Narodni muzej, Beograd), na kojima gotovo i nema pseudoklasicističkog iscrtavanja i &scaron;krtog kolorita. Vi&scaron;e uspeha imao je u žanr-slikarstvu. Njegova<em> Beračica, </em>1876 (Narodni muzej, Beograd) najvrednija je slika te vrste u srp. romantizmu. Komponovana lako u srećnim razmerama između klasicističkog modelovanja i palete romantičara, ova kompozicija svedoči da je A. imao ne samo razvijeno osećanje stila, već i smisao za monumentalnost.<br /> LIT.:<em> L. Bogdanović,</em> Lj. Aleksandrović, Srpski Sion, 1901, str. 531. &mdash; <em>/. Berkeszi,</em> Temesvari M&uuml;veszek, Tortenelmi es Regeszeti firtesitS, i Temi&scaron;var 1909, str. 83. &mdash;<em> M. Ka&scaron;anin,</em> Dva veka srpskog slikarstva, Beograd 1942, str. 32.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kol.</p>
<p><strong>ALEKSANDROVO </strong>v.<em> Punat</em></p>
<p><strong>ALEKSANDROVSKI (Aleksandrovskij), Stjepan Fjodorovič,</strong> ruski slikar (Riga, 25. XII. 1842 &mdash;?). Učenik petrogradske akademije. Specijalizirao se za portret u tehnici akvarela. Na putovanju po Centralnoj Aziji izradio 30 portreta predstavnika tamo&scaron;njih narodnosti.</p>
<p><strong>ALEKSANDROV-UVAŽNI (A.-Uvažnyj), Mihail Pavlovič,</strong> ruski kipar (?, 1758 &mdash; ?, poslije 1807). Učio u petrogradskoj akademiji i inozemstvu, kopirao antičku skulpturu; po shvaćanju i izrazu klasicist. Izradio osnovu za mauzolej Potemkina, koji nije izveden.</p>
<p><strong>ALEKSANDROWICZ, Konstanty,</strong> poljski slikar u drugoj pol. XVIII<em> st.</em> Formirao se u Var&scaron;avi u vrijeme, kad je tal. slikar M. Bacciarelli osnovao prvu polj. slikarsku &scaron;kolu. Na način kasnobaroknih portretista slika pripadnike porodica Poniatowski, Radziwill i dr. i kopira portrete iz XVII<em> st.</em></p>
<p><strong>ALEKSEJEV (Alekseev), 1. Aleksandr Aleksejevič,</strong> ruski slikar (?, 1811 &mdash; Petrograd, 8. IX. 1878). Učenik A. G. Venecijanova, nastavnik crtanja; slikar portreta, ikona i suvremenih motiva<em> (Atelier Venecijanova 1828; Poplava u Petrogradu 1824).</em><br /> <strong>2. Fjodor Jakovljevič,</strong> ruski slikar (Petrograd, 1753 &mdash; II. XI. 1824). Studije započeo u Petrogradu, a 1773 nastavio u Veneciji, gdje je usvojio način B. Belotta-Canaletta kod slikanje gradskih veduta i kasnije bio prozvan ruskim Canalettom. God. 1779&mdash;85 slika u Petrogradu kazali&scaron;ne dekoracije; 1795 poslan na Krim, da izradi vedute Hersona, Bahčisaraja i Nikolaeva. Glavni su mu radovi motivi s arhitektonskim objektima iz Petrograda i Moskve (Kremlj, Crveni trg), u kojima primjenjuje svoje perfektno poznavanje perspektive i profinjen kolorit. Osnivač je rus. vedutnog slikarstva, od 1803 prof. petrogradske akademije.<br /> <strong>3. Nikolaj Mihajlovič,</strong> ruski slikar (?, 1813 &mdash; Jaroslav, 30. V. 1880). Učio slikanje u Stupinovoj &scaron;koli i na petrogradskoj akademiji. Portretist (Nikolaj II, Aleksandar II), slikar ikonostasa, minijaturist. Crtao kartone za mozaike (Isakov sobor u Petrogradu).<br /> <strong>4. Vasilij Vasiljevič,</strong> ruski medaljer XIX<em> st.</em> Od 1845 radi u drž. kovnici, a 1871 postaje prof. petrogradske akademije. Njegove medalje prikazuju događaje u duhu romantizma: Rusija u oslobodilačkom ratu, zaključenje mira u Jedrenu (1829), smrt carice Aleksandre Fjodorovne, pedesetgodi&scaron;njica moskovske akademije i dr.</p>
<p><strong>ALEKSIĆ, 1. Dragan,</strong> književnik, novinar i likovni kritičar (Bunić, Korenica, 28. XII. 1901&mdash;). U početnoj fazi dadaist; objavio publikacije<em> Dada</em> I i II. U različnim srp. i hrv. časopisima pisao književne i likovne kritike. Urednik dnevnika<em> Vreme</em> i časopisa<em> Sedma sila, Dokumenti dana&scaron;njice, Nauka i život.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </em>F. Pn.<br /> <strong>2. Du&scaron;an,</strong> slikar i ikonopisac (Arad, 2. V. 1844 &mdash; Deska, 14. VI. 1900), sin slikara Nikole Aleksića. Učio isprva kod oca, zatim na bečkoj akademiji. Radio isključivo slike u crkvama, medu kojima su prvi rad slike na svodu crkve u Lipovi, 1861. Ikonostasi: sa Đurom Tedićem u Srp. Padeju (1867), sa Lj. Aleksandrovićem u Nemetu (1869) i samostalno u Budanovcima, Divo&scaron;u, Be&scaron;ki, Klenku, u unijatskoj crkvi u Bačkom Krsturu, zatim u Nagy aku, Batanji, Szemlaku, Sajtenyu, K&eacute;tegyh&aacute;zi, Velikom Pilu, K&eacute;csi, Repszegu, Jasenovu (1870), Knezu (1889), Srp. Aradcu (1891), Maloj Margiti (1893), Boljevcima (1894), Dali (1895) i u Deski (1900). Kopirao uglavnom očeve ikone.<br /> LIT.:<em> I. Berkeszi,</em> Temesv&aacute;ri Műv&eacute;szek, T&ouml;rt&eacute;nelmi &eacute;s R&eacute;g&eacute;szeti &Eacute;rtesitő, Temi&scaron;var 1909, str. 67. &mdash; &Scaron;ematizam karlovačke mitropolije, 1911.&nbsp;&nbsp;&nbsp;&nbsp;&nbsp;&nbsp; M. Kol.<strong><br /> 3. Gradimir,</strong> vajar (Beograd, 6. XII. 1922&mdash;). Zavr&scaron;io Akademiju likovnih umetnosti u Beogradu 1948. Izlagao sa grupom <em>Jedanaestorica</em> 1951, na izložbama<em> ULUS-a</em> i samostalno 1952 u Beogradu. Radi portrete, figurine, figuralne kompozicije i javne spomenike (Čačak).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Mi. Pr.<br /> <strong>4. Ivan,</strong> slikar (Arad, 16. X. 1868 &mdash; Modo&scaron;, 1937), sin slikara Du&scaron;ana, a unuk Nikole Aleksića. Srednju &scaron;kolu svr&scaron;io u Aradu, bogosloviju u Srem. Karlovcima. Slikarstvo učio kod oca i kod brata Stevana. Slikao ikone i portrete, kopirao stare majstore u Beču, Budimpe&scaron;ti i Dresdenu. God. 1894 naslikao je ikonostas crkve u Brestovcu (Banat). A. je zaslužan istoričar novije srp. umetnosti. Napisao je biografije Nikole Aleksića u kalendaru <em>Kikindanin</em> za 1896 i brata Stevana (LMS, 1928, 315, sv. 13), a osim toga (u<em> Srpskom Sionu</em> za 1906) članak<em> O modo&scaron;koj crkvi i slikarima njenim od 1746 do 1906 god.</em> Dosta materijala iz te oblasti ustupio je Lazi Bogdanoviću, piscu biografskih podataka o srp. slikarima, kao i I. Berkesziu za njegovo delo o temi&scaron;varskim slikarima.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kol.<br /> <strong>5. Nikola,</strong> slikar i ikonopisac (St. Bečej, 1808 &mdash; Arad, 1. I. 1873). Rođen u siroma&scaron;noj zanatliskoj porodici. Slikanje je počeo da uči u ateljeu Arse Teodorovića, kod koga je ostao nekoliko godina. U&scaron;tediv&scaron;i ne&scaron;to novaca i pomognut od brata, oti&scaron;ao je 1828 u Beč na akademiju. Studirao je do kraja 1830, a zatim otputovao u Italiju, gde je proveo tri godine kopirajući stare majstore i slikajući portrete austriskih oficira Srba. God. 1837 nastanio se u Velikoj Kikindi, a zatim pre&scaron;ao (1840) u Temi&scaron;var, pa u Arad gde je ostao do smrti. A. spada u najplodnije srpske slikare svoga vremena. Naslikao je veliki broj ikonostasa u Oroslamo&scaron;u (1839), Srpskom Elimiru (1850), Kumanima (1854), Dragutinovu (1854), Klariji (1858), Milencima (1859), Varja&scaron;u (1862), Malom Bečkereku (1863), Tisa Sent-Miklo&scaron;u (1873), zatim u Srpskom Sv. Martonu, Staroj Kanjiži, Molu, Gospodincima, Mehali, Aradu (srpska i rumunska crkva), Szombathelyu, Velikom Sent-Miklo&scaron;u, Srpskom Sv. Petru i Fibi&scaron;u. U aradskoj crkvi je, osim toga, slikao velike zidne kompozicije iz istorije srpske crkve. Kao slikar ikona tipičan je predstavnik bidermajerskog stila, sa skladnim crtežom i uzdržanom paletom klasicista. Njegova kompozicija je mirna, modelovanje korektno, pomalo i suvo. Međutim, za razliku od svojih savremenika, A. je utančan i fini kolorist, čiji je registar boja skroman. Pojedine njegove ikone, kao na pr. prestone ikone u Molu, odi&scaron;u toplinom i poetično&scaron;ću koja je potpuno strana klasicističkom slikarstvu. A. je ostavio i velik broj portreta, medu kojima ima dela visoke umetničke vrednosti. U takve spadaju: <em>Portret sinova</em> (Matica Srpska, Novi Sad);<em> Jelisaveta Ninković; Čovek u plavom; Žena sa ružama u kosi</em> (Narodni muzej, Beograd); <em>Portret starije žene</em> (Muzej grada Beograda);<em> Gospođica Kengelac </em>itd. U portretima je kaligrafski strog u crtežu i jo&scaron; uzdržaniji u koloritu. Često operi&scaron;e sa svega dve ili tri boje, uzdižući se do finih tonskih re&scaron;avanja. Za razliku od svojih savremenika, on ne voli lazurno slikanje i podloge, niti upotrebljava dekorativni materijal (svila, brokat i plemeniti metali). Njegov je interes usmeren pre svega na finu i složenu psiholo&scaron;ku analizu modela. A. je jedan od retkih srpskih slikara koji je s podjednakim uspehom slikao portrete žena, dece i mu&scaron;karaca. Po svom uticaju i po svojoj umetničkoj vrednosti spada u najistaknutije slikare srpskog klasicizma. Kod njega su učili, medu ostalima, Lj. Aleksandrović, Novak Radonić, Aksentije Marodić. Njegov sin<em> Du&scaron;an </em>i unuci<em> Stevan</em> i<em> Ivan</em> bili su slikari. (V.<em> Prilog</em>)<br /> LIT.: <em>I. Aleksić</em><em>,</em> Nikola Aleksić, Kalendar Kikinđanin za 1896. &mdash;<em> M. Kosovac,</em> Srpska pravoslavna mitropolija karlovačka 1905 god., Sremski Karlovci 1910, str. 386, 389, 403, 669,679, 702, 705,<em> 722,</em> 723, 725, 731, 744, 745, 752. &mdash; <em>Berkeszi,</em> Temesvari M&uuml;v&eacute;szek, T&ouml;rt&eacute;nelmi &eacute;s R&eacute;g&eacute;szeti &Eacute;rtesitő, Temi&scaron;var 1909. &mdash; <em>V. Petrović</em> i<em> M. Ka&scaron;anin,</em> Srpska umetnost u Vojvodini, Novi Sad 1927, str. 101&mdash;103. &mdash;<em> A. Ivić,</em> Arhivski prilozi za biografije jugoslovenskih slikara, LMS, 1930, 324.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kol.<br /> <strong>6. Stevan,</strong> slikar i ikonopisac (Arad, 23. XII. 1876 &mdash; Modo&scaron;, 2. XI. 1923). Sin slikara Du&scaron;ana Aleksića a unuk Nikole Aleksića. Osnovnu i srednju &scaron;kolu učio je u Aradu. Vrlo rano je počeo, protiv očeve volje, slikati portrete i žanr-slike. Potpomognut od Matice Srpske i starijeg brata Ivana, odlazi 1895 u M&uuml;nchen. U Akademiju se upisao 1896, po&scaron;to je prethodno polazio privatnu crtačku &scaron;kolu. Studira do 1900 kao đak slikara N. Gysisa. Posle očeve smrti (1900) vraća se sa studija i zavr&scaron;ava njegov ikonostas u Deski. Njegova slikarska radionica u Aradu ubrzo se pročula. Posle je pre&scaron;ao s porodicom bratu Ivanu u Modo&scaron;, gdje je živeo do smrti. A. je slikao uglavnom ikone, ne&scaron;to manje portrete i kompozicije. Prvi njegov veći rad bilo je renoviranje ikona i svodova aradske crkve koju je slikao njegov deda Nikola. God. 1902 slikao je ikonostas i svodove u Čakovu. Cenjen zbog živog kolorita i načina komponovanja, pozvan je 1903 u Temi&scaron;var da slika svodove crkve i da očisti Danilov ikonostas, zatim u Vukovar da slika kapelu Radivoja Paunkovića, a 1904 u Novi Sad da slika svodove i hor Saborne crkve. Iz tog je vremena i velika ikona <em>Uspenje Bogorodičino</em> koja je bila izložena i progla&scaron;ena za najbolju sliku na izložbi u Somboru 1906. God. 1905 slikao svodove rimokatoličke crkve u Lukićevu, ikonostas i svodove crkve u Modo&scaron;u, 1906 ikonostas i zidne slike manastira Be&scaron;enova, a 1907 kompozicije na zidovima i svodu crkve u B vani&scaron;tu. Najveći Aleksićev rad na crkvenom slikarstvu jesu zidne slike Preobraženske crkve u Pančevu (1908): 32 kompozicije iz Starog i Novog zaveta, 3 velike kompozicije iz srpske crkvene istorije i 44 medaljona svetaca. Radio ie jo&scaron;: ikonostas i slike na svodu crkve u Kanaku, obnovio je ikonostas i zidne slike u Srpskom Sv. Martonu, 1909; naslikao svod u Jarkovcu i Kumanima, 1911; &iexcl;evanđeliste na svodu Vavedenske crkve u Velikom Bečkereku; svod i ikonostas crkve u Lugovetu (1913) i zidne slike u trpezariji manastira Bezdina. Kao crkveni slikar A. je u tradicionalno crkveno slikarstvo uneo svežinu svog živog kolorita, izvrsnu kompoziciju i umeo je da dočara patetičnu ili dramatičnu atmosferu. Kolorističke osobine zadržao je na portretima, često prožetim izvesnim literarnim ili anegdotskim karakterom. U Aradu je naslikao 1902 jedan od svojih mnogobrojnih autoportreta<em> Veseli boem.</em> Umetničkim kvalitetama ističu se bizarni<em> Autoportret sa smrću</em> (Narodni muzej, Beograd), <em>Portret matere,</em> kao i tri portreta iz 1904: baronice Marte Rajačić, gradskog načelnika iz Sremske Mitrovice Milekića i barona Milo&scaron;a Bajića. U kompozicijama je bio manie sreća i. Neke od njih, sa mitolo&scaron;kom ili savremenom tematikom, kao<em> Slikar i model</em> ili <em>Kentaur i nimfe,</em> deluju samo svojom svežinom. Istoriska kompozicija<em> Spaljivanje mo&scaron;tiju sv. Save</em> (1908), i pored crtačkih i kolorističkih oma&scaron;ki, deluje ozbiljno i monumentalno. A. je studirao u vreme kada je do M&uuml;nchena već bio do&scaron;ao uticaj francuskog impresionizma. Zadržavajući se na realizmu, A. je od nove &scaron;kole pozajmio samo izvesne tehničke postupke (slikanje u &scaron;irokim tonskim &scaron;arama), te se često pogre&scaron;no uzima kao pokretač impresionizma u srpskom slikarstvu.<br /> LIT.:<em> I. Aleksić,</em> Stevan Aleksić, Prilozi LMS, I, 1928, str. 14&mdash;22, 67&mdash;77, 118&mdash;126. &mdash; <em>M. Ka&scaron;anin,</em> Dva veka srpskog slikarstva, Beograd 1942, str. 41&mdash;42.&nbsp; M. Kol.<strong><br /> </strong><strong>7. Zaharije (Zarije),</strong> ikonopisac. Spominje se oko 1764 kao kaluder manastira Hopova. Četiri godine studirao slikanje ikona u Moskvi i Kijevu.&nbsp;&nbsp; F. Pn.</p>
<p><strong>ALEKSINICA,</strong> selo u Lici, zapadno od Peru&scaron;ića, Hrvatska. U Srednjem vijeku nalazilo se na njegovu području, između Ote&scaron;a i Ostrovice, sredi&scaron;te župe Bužani s gradom Bužanom, zvanim i Potorjan. Podno grada bilo je trgovi&scaron;te Tržić s crkvom Marije Bu&scaron;ke, &raquo;&scaron;pitaljem&laquo; sv. Marije Magdalene s kapelom iste posvete. Frankopani su bu&scaron;kim županstvom stekli vrlo stari grad Bužan, no oko 1450 napustili su ga, a podigli gradove Ote&scaron; i Ostrovicu. U nedalekom Donjem Zažićnu (danas Donje Pazari&scaron;te) Dra&scaron;kovići su oko 1490 podigli crkvu sv. Marije s pavlinskim samostanom, koji su pavlini držali samo oko 30 godina, jer su pred Turcima uzmaknuli u Novi.<br /> LIT.:<em> Vj. Klaić,</em> Grada za topografiju ličko-krbavske županije u Srednjem vijeku, VjHAD, 1902, str. 15&mdash;23. <em>&mdash; E. Laszoivski,</em> Gostinjar sv. Marije Magdalene, Stari lički gradovi, III, Zagreb 1941.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; A. Ht.</p>
<p><strong>ALEM</strong> (arap.), metalni vr&scaron;ak na munari u obliku nekoliko jabuka (najče&scaron;će tri), koje se nižu na vertikalnoj osi i obično smanjuju prema gore, te polumjeseca ili pisanog ornamenta, koji kruni te jabuke. Materijal: mesing ili bakar prevučen kositrom (kalajisan). Izrađevina kazandžija.</p>
<p><strong>ALEMANNO (Alamanus), Giovanni</strong> <em>v.</em> <em>Alamagna, Giovanni d&rsquo;</em></p>
<p><strong>ALEN&Ccedil;ON</strong> (lat.<em> Alencium, Alenconium</em>), glav. grad franc. departementa Orne, 210<em> km</em> zap. od Pariza. U X i XI<em> st.</em> grofovija A. pripada porodici Belleme, a od 1219 franc. kruni. &mdash; A. je odavno centar manufakture čipaka i platna<em> (points et toiles d&rsquo;Alencon)</em> te preradbe pamuka. U Alen&ccedil;onu 1 okolici stanovni&scaron;tvo od sredine XVII<em> st.</em> živi od čipkarstva. Mrežasto čipkarstvo spominje se već 1609;<em> point coupr&eacute;</em> 1639&mdash;42; 1659<em> v&eacute;lin</em>, &scaron;ivana čipka rađena preko pregamenta (isprva kopija<em> point de Venise</em>). God. 1665&mdash;75 ukida se u Francuskoj privatna izradba čipaka; osnivaju se kraljevske radionice, gdje se, pod vodstvom stručnjaka iz Venecije i Flandrije, izrađuju čipke<em> point de France.</em> Nakon ukidanja ovih radionica A. jedini zadržava za svoje čipke naslov <em>point de France,</em> no javljaju se i nazivi<em> v&eacute;lin</em> i<em> point d&rsquo;Alen&ccedil;on</em> (koji se razlikuje od ostalih te&scaron;kih baroknih čipaka finoćom motiva stila Luj XV i Luj XVI). Karakteristika čipaka Alen&ccedil;ona: na čipkastoj podlozi bogato su upotrebljene ukrasne petlje (očice), koje stvaraju fini reljef (v.<em> Čipka).</em><br /> Arhitektonski spomenici Alen&ccedil;ona: ostaci dvorca (XIV i XV<em> st.</em>); gotička crkva<em> Notre Dame</em> (XV<em> st.</em>) s vitrailima iz XVI<em> st.; </em>crkva<em> St.-L&eacute;onard</em> (1489&mdash;1505); stara prefektura.<br /> LIT.: <em>M. Schnette,</em> Alte Spitzen, Berlin 1921. &mdash;<em> E. Lef&eacute;bure,</em> Broderies et dentelles, Paris 1926.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; E. Ž.</p>
<p><strong>ALENI (Alenis), Tommaso da</strong> (zvan<strong> II Fadino</strong>), talijanski slikar; djelovao u Cremoni oko 1500&mdash;15. Eklektik, koji se u svojim oltarskim slikama povodi za P. Peruginom i F. Franciom i time unosi u sjevernotalij. slikarstvo način umbrijske i bolonjske renesansne &scaron;kole. Rado i mu se nalaze većinom u Cremoni, gdje je 1505 sudjelovao kod slikarskog ukra&scaron;ivanja kapele Affiatiti u crkvi S. Domenico.</p>
<p><strong>ALENZA Y NIETO, Leonardo,</strong> &scaron;panjolski slikar (Madrid, 6. XI. 1807 &mdash; 30. VI. 1845). Učio kod Juana Rivere i na Akademiji San Fernando; povodio se za Goyom (živi kolorit i fine linije). Slikao genre<em> (Dvije manole na balkonu sa dvije starice i dvije maje; &Scaron;krtac na umoru)</em> i historijske kompozicije<em> (Ferdinand VII na umoru).</em> Portreti su mu manje uspjeli<em> (Autoportret; Don Alejandro de la Pe&ntilde;a).</em> Ilustrirao rubriku<em> Semanario pintoresco</em> za časopis <em>Reflejo, </em>Lesageov roman<em> Gil Blas,</em> i izradio nekoliko bakropisa.</p>
<p><strong>ALEOTTI, Gian Battista</strong> (zvan<strong> Argenta</strong>), talijanski graditelj (Argenta, oko 1546 &mdash; Ferrara, 9. XII. 1636). Pripada Palladievu klasicističkom smjeru. Njegove građevine u Ferrari značajne su za izgled grada: za Alfonsa II restaurirao<em> Castello Estense </em>i sagradio grad. utvrde;<em> Sta Maria del Quartiere</em> (1604);<em> Torre del Arengo</em> (1605);<em> Sta Barbara; S. Carlo</em> (1612); pročelje i toranj <em>Palazzo del Paradiso</em> (1610); gornji kat zvonika katedrale;<em> Teatro degli Intrepidi</em> (izgorio 1619). U Faenzi sagradio grad. toranj, a u Parmi<em> Teatro Farnese</em> (1618&mdash;19), najznačajnije svoje djelo. U razvoju novovjeke kazali&scaron;ne građevine, koje je prvi primjer Palladiev<em> Teatro Olimpico</em> podignut u Vicenzi (1580), Aleottieva koncepcija znači bitan napredak. On zadržava Palladievo polukružno teatarsko gledali&scaron;te, ali formira novi tip pozornice, koja postaje iluzionistički prostor; uvodi kulise slikane na platnu, naprave za mehanizaciju i stvara prototip za razvoj tal. baroknog teatra. A. je proučavao hidrostatiku i objavio nekoliko hidrolo&scaron;kih radova. U toj struci glavno mu je djelo<em> La Idrologia ovvero Vaso della Scienza et Arte delle Acque.</em><br /> LIT.:<em> L. N. Cittadella,</em> Memorie intorno alla vita ed alle opere dell&rsquo; arch. Gian Battista Aleotti, Ferrara 1847.</p>
<p><strong>ALEP (Aleppo, Haleb),</strong> grad u Siriji, koji je postojao već u &larr; II mileniju; bio je u vlasti Asiraca, Perzijanaca, Aleksandra Velikog, pa Seleukida, Rima i Bizanta. God. 638 zauzeli su ga Arapi, zatim Seldžuci, pa križari, a 1517 Turci. Pored ostataka bizant. građevina u Alepu se nalaze mnogi građevni spomenici iz doba Omajida i Ejubida, među kojima &scaron;iitsko sveti&scaron;te Me&scaron;ed Husein i mo&scaron;eja Džam&rsquo;a ed-Dahirije. Gradske utvrde, nastale u XIV i XV<em> st.</em> u doba Mameluka, primjer su srednjovj. sirij. graditeljstva. Za vladavine Turaka podižu se džamije s jednom kupolom, dekorirane oplatom od raznobojnog mramora i arabeskama<br /> <strong>ALESSI, 1. Andrea </strong>v.<em> Ale&scaron;i, Andrija</em><br /> <strong>2. Galeazzo,</strong> talijanski renesansni graditelj (Perugia, 1512 &mdash; 30. XII. 1572). Učenik G. D. Caporalia, G. Dantia i Michelangela. U Perugi-i vr&scaron;i urbanističke zahvate i gradi nekoliko palača, a u Milanu pročelje crkve<em> Sta Maria sopra S. Celso</em> i<em> Palazzo Marino. </em>Ova palača (početa 1557) znači prijelaz iz toskanske dekorativne renesanse u barok. U Assisiu izvodi s G. Dantiem<em> Sta Maria degli Angeli</em> (po nacrtu Vignole). Plodan je njegov rad u Genovi: <em>Sta Maria del Carignano</em> (pod utjecajem Bramanteova projekta za Sv. Petra), palače<em> Cambiaso Lercasi-Parodi, Sauli, Doria-Tursi, </em>Vile<em> Pallavicini delle Peschiere</em> (1560&mdash;72),<em> Scassi</em> (1560&mdash;63) i <em>Cambiaso</em> (1548) nov su tip karakterističan za Genovu; kod njih je centralno dvori&scaron;te glavni reprezentativni prostor građevine oko kojeg se nižu prostorije, stubi&scaron;ta i trijemovi. Izrađuje osnove za vrtove, povezane s kućom kolonadama i terasama. Projektirao kupole za genove&scaron;ku katedralu, za<em> Certosu di Carignano</em> i crkvu S.<em> Vittore Grande</em> u Milanu. U Genovi urbanistički rje&scaron;ava<em> Via Nuova</em> i pro&scaron;irenje luke, u kojoj gradi<em> Porta del Molo.</em><br /> LIT.:<em> A. Rossi,</em> Di Galeazzo Alessi architetto perugino, Perugia 1873.</p>
<p><strong>ALE&Scaron;, Mikul&aacute;&scaron;,</strong> če&scaron;ki slikar, crtač i ilustrator (Mirotice, 18. XI. 1852 &mdash; Prag, 8. VII. 1913). Učio 1869&mdash;75 na pra&scaron;koj akademiji. Glavno mu je područje dekorativna freska, a služi se i tehnikom<em> sgraffito.</em> God. 1878 izveo ciklus<em> Domovina (Vlast)</em> u 12 luneta u foyeru Nar. divadla u Pragu. Izveo niz fresaka u pra&scaron;kim javnim i privatnim zgradama. U dekoraciji primjenjuje elemente pučkog umijeća. Ilustrator če&scaron;. nar. pjesama (1906); njegove se ilustracije odlikuju invencijom, humorom i mekoćom crteža.<br /> LIT.:<em> K. D. Mr&aacute;z,</em> Mikol&aacute;&scaron; Ale&scaron;, Prag 1902.</p>
<p><strong>ALE&Scaron;I, Andrija</strong> (nadgrobni natpis:<strong> Andreas Alexius Durrachinus</strong>), graditelj i kipar (Drač, Albanija, oko 1430<strong> &mdash; </strong>Split, vjerojatno 1504)<strong>.</strong> A. radi u Dalmaciji u vrijeme prijelaza iz gotike u renesansu. Taj prijelaz, u kome se paralelno javljaju stilske oznake obaju spomenutih stilova, značajan je za primorske gradove duž na&scaron;e obale, kad su se ovi, pod mlet. okupacijom, razvijali u komune s patricijatom, koji je, za razliku od hrvatskog pučkog stanovni&scaron;tva, dijelom romaniziran, a dijelom naseljen sa zap. obale Jadrana; zajedno sa sistemom uprave primaju gradovi u tom razdoblju djelomično i umjetničke oblike iz Italije. Kao dječak A. je u Zadru naučnik u radionici majstora Marka pok. Petra iz Troje u Apuliji. Nakon toga radi vjerojatno u Veneciji, zatim se njegovo ime nalazi medu pomoćnicima Jurja Dalmatinca kod gradnje &scaron;ibenske katedrale. Nastanio se u Splitu, dobio građanstvo (...<em> civis Spalatinus ob merita factus</em>) i oženio se pučankom. God. 1448 radi u Splitu kapelu sv. Katarine u crkvi sv. Dominika (propala za borba s Turcima). Utvrđeno je, da je 1452&mdash;54 gradio kapelu sv. Jeronima i sv. Nikole u crkvi sv. Ivana Evanđelista u Rabu. Od drugih djela u Rabu ostali su samo fragmenti. God. 1466&mdash;67 izvodi svoje najznatnije djelo,<em> Krstionicu</em> uz portik trogirske katedrale. Čitava unutra&scaron;njost ispunjena je dekorativnim elementima (pilastri, plosnate ni&scaron;e, anđeli s girlandama). Dekoraciju kasetiranog gotičkog svoda A. je slobodno preuzeo iz kasnoantičke krstionice u Splitu (v.<em> Dioklecijanova palača</em>)<em>.</em> Povrh oltara je velik reljef<em> Sv. Jeronim u spilji</em> sa životinjama, a nad ulazom u krstionicu reljef<em> Kr&scaron;tenje Krista.</em> Oba reljefa izrađena su iz monolitnih blokova kamena. Od 1468 radi s Nikolom Firentincem u Trogiru (gotička palača Ćipiko, sa dvije gotičke trifore, i kapela bi. Ivana Ursinia u katedrali, 1468&mdash;72, s kasetiranim bačvastim svodom) i Splitu (radovi na zvoniku katedrale), a 1473 radi na portalu Sv. Marije na otoku sv. Nikole (Tremiti). Pripisuju mu se jo&scaron; neka djela u Veneciji, Trogiru, Splitu (smanjena slobodna varijanta reljefa sv. Jeronima) kao i <em>Loggia dei Mercanti</em> u Anconi. Vjerojatno je izveo i gornji dio kora &scaron;ibenske katedrale. Posljednje godine proživio je u Splitu, gdje je dao sebi izraditi grobnicu u crkvi sv. Duha. &mdash; U djelima Ale&scaron;ija spajaju se oblici cvjetne gotike Jurja Dalmatinca s novijim renesansnim oblicima Nikole Firentinca; upravo ova kontaminacija dvaju stilova u prelaznom razdoblju daje njegovim djelima naročito obilježje. U kiparskim djelima likovi su mu izduženi, a nabori haljina ležerni. A. je dugo živio i radio u na&scaron;oj sredini, te je u svoja djela unio i stanovite lokalne karakteristike i oblike.( V.<em> Prliog</em>.)<br /> LIT.:<em> I. Kukuljević,</em> SUJ, Zagreb 1858. &mdash;<em> D. Frey,</em> S. Giovanni Battista in Arbe, Jahrbuch des Kunsthistorischen Institutes, Wien 1911. &mdash;<em> H. Folnesics, </em>Studien zur Entwicklungsgeschichte der Architektur und Plastik des XV Jahrhunderts in Dalmatien, ibid., 1914. &mdash;<em> P. Kolendić,</em> Dokumenti o Andriji Ale&scaron;iju u Trogiru, Arhiv za arbanasku starinu, jezik i etnologiju, 1924. &mdash;<em> Isti,</em> Ale&scaron;i i Firentinac na Tremitima, Glasnik Skopskog učenog dru&scaron;tva, 1925. &mdash;<em> Isti, </em>Grob Andrije Ale&scaron;ija u Splitu, ibid., 1926. &mdash;<em> G. Praga,</em> Documenti intorno ad Andrea Alessi, 1929. &mdash;<em> Lj. Karaman,</em> Umjetnost u Dalmaciji, XV. i XVI. vijek, Zagreb 1938. &mdash;<em> C. Fisković</em> i<em> K. Prijatelj,</em> Albanski umjetnik Andrija Ale&scaron;i u Splitu i Rabu. Split 1948. &mdash;<em> Lj. Karaman,</em> Pregled umjetnosti u Dalmaciji, Zagreb 1952.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.</p>
<p><strong>ALEVIZO (Alewis Frjazin) </strong>v.<em> Aloisio</em></p>
<p><strong>ALEXANDER, 1. John White,</strong> američki slikar (Alleghany City, Pa., 7. X. 1856 &mdash; New York, 31. V. 1915). Od 1877 putuje po Evropi i dolazi pod utjecaj J. Mc. Neill Whistlera i impresionista, s kojima je stupio u vezu posredstvom slikarice M. Cassatt. U velikom broju ženskih portreta prikazuje likove profinjene gracije. Njegove alegorijske kompozicije slijede sheme prerafaelita.<br /> DJELA :<em> La glace; Le piano;</em> portreti A. Rodina i Walta Whitmana; freske u Congress Library (Washington, D. C.) i u Carnegie Institute (Pittsburgh, Pa.).<br /> <strong>2. William,</strong> engleski crtač i akvarelist (Maidstone, 10. IV. 1767 &mdash; 23. VII. 1816). God. 1792 putuje u Peking s engl, poslanstvom i crta kin. no&scaron;nje, običaje, arhitekturu i pejzaže, koje publicira u djelu<em> The Costume of China</em> (1806) te u djelima drugih putopisaca. Ovi su crteži vjerna i egzaktna dokumentacija o kin. sredini i po tome stoje iznad sličnih djela onoga vremena, koja su ovakve teme tretirala fantastično i proizvoljno. Od 1808 konzervator<em> British museuma</em> u Londonu.</p>
<p><strong>ALEXANDROS</strong> v.<em> Aleksandar<br /> </em><strong>ALEXIUS, Andreas </strong>v.<em> Ale&scaron;i, Andrija</em></p>
<p><strong>ALEXY, 1. Janko,</strong> slovački slikar i književnik (Liptovsk&yacute; sv. Mikul&aacute;&scaron;, 25. I. 1894&mdash;). Crtač na ist. i tal. fronti u Prvom svjetskom ratu. Studije zavr&scaron;io 1926 na Akademiji u Pragu. Ranija djela pod utjecajem fauvista (izložba u Brnu 1920), zatim prijelaz u simbolizam i na teme slovač. nar. priča; slikao pejzaže i nar. život u sjev. Slovačkoj. Alexyeve su slike prožete melankolijom, a tonaliteti hladni. Pi&scaron;e feljtone, humoreske, roman.<br /> DJELA:<em> Brđanski momci; Groblje; Dvije sestre.<br /> </em><strong>2. K&aacute;roly,</strong> madžarski kipar (Popr&aacute;d, 1823 &mdash; Beč, 1880). Učenik bečke akademije; radio portretna poprsja po evr. centrima. Poslije sudjelovanja u revoluciji 1848 djeluje u Londonu. God. 1861 vraća se u Budimpe&scaron;tu, gdje izrađuje biste (L. Batthy&aacute;ny) i dekorativnu plastiku. U svojim radovima ostaje u granicama hladnog akademizma.</p>
<p><strong>ALFABET </strong>v.<em> Pismo</em></p>
<p><strong>ALFANI, Domenico di Paride,</strong> talijanski slikar (Perugia, 1479/80 &mdash; poslije 1553). Suučenik Rafaelov kod P. Perugina, od kojega poprima način i metode umbrijske slikarske &scaron;kole; u kasnijem razvoju prilagođuje se firentinskim cinquecentistima. Za crkve u Perugi-i i okolici radio oltarske slike i freske, djelomice uz suradnju svog sina i učenika<em> Orazia Alfania.</em></p>
<p><strong>ALFARO Y GOMEZ, Juan de,</strong> &scaron;panjolski slikar, bakrorezac, pisac i pjesnik (C&ocirc;rdoba, 1640 &mdash; Madrid, XI. 1680). Epigon Vel&aacute;zqueza, koji mu je bio učitelj u Madridu. Među njegova vrednija djela idu portreti i portretne minijature.</p>
<p><strong>ALFIERI, Benedetto Innocente,</strong> talijanski arhitekt kasnog baroka (Rim, 1700 &mdash; Torino, 9. XII. 1767). Radio u Torinu<em> Nuovo teatro regio</em> (oko 1740) i ja&scaron;ionicu vojne akademije,<em> Palazzo Ghillini</em> u Alessandri-i i pročelje crkve<em> S. Pierre</em> u Ženevi. Njegove građevine odaju težnju za strogo&scaron;ću kompozicije i čistoćom stilskih oblika.</p>
<p><strong>ALFONSO (Maestro Alfonso),</strong> &scaron;panjolski slikar XV<em> st. </em>U muzeju u Barceloni sačuvana je samo jedna njegova slika, <em>Mučenje sv. Medina,</em> naslikana za opatiju San Cugat del Vall&eacute;s. Po nekim izvorima djelo je nastalo 1473, ali zbog svoje izvanredne kvalitete smatra se, da ga je mogao slikati i kasnije (oko 1505) neki umjetnik, podrijetlom iz Flandrije ili germanskih zemalja. Pejzaž, naturalistički prikaz svečeva smaknuća, pa vanredni portreti na desnoj strani slike, koji se po izražajnosti fizionomija mogu mjeriti s najboljim portretima tal. i holand. majstora, stavljaju ovo djelo Maestra Alfonsa na razinu najboljega, &scaron;to je stvoreno u slikarstvu zap. Evrope onog doba.</p>
<p><strong>ALGARDI, Alessandro,</strong> talijanski kipar i graditelj (Bologna, 1602 &mdash; Rim, 10. VI. 1654). Uči slikarstvo kod L. Carraccia i kiparstvo kod G. C. Conventia u Bologni, a zatim u Veneciji i od 1625 u Rimu. Prvotno se bavi restauratorskim radovima i sitnom plastikom (u bjelokosti, bronci i srebru), u službi kardinala Ludovisia i Maria Frangipania. Od 1640 pročelnik akademije sv. Luke, kipar pape Inocenta X i u tom svojstvu nasljednik L. Berninia. Upravlja oko 1650 gradnjom vile Belrespiro (danas Doria-Pamphili), za koju izrađuje plastičan ukras fasade, dekoracije u &scaron;tuku na stropovima i projektira park s vodoskocima. Po uzoru na Madernino pročelje bazilike sv. Petra izvodi pročelje crkve S. Ignazio. U skulpturi su mu glavni radovi portretna poprsja, nadgrobni spomenici, svetački likovi i velik mramorni reljef<em> Papa Lav I protjeruje Atilu.</em> U Bologni je izveo u &scaron;tuku kipove u crkvi S. Maria della Vi a, a u Genovi mramorni ukras kapele Franzoni. A. je suvremenik i rival L. Berninia, no bez Berninieve bujnosti i temperamenta; u rimskom baroku predstavnik smjera koji je svojom odmjereno&scaron;ću i akademizmom bliži klasicističkom izrazu, u koncepciji hladan i racionalan.<br /> LIT.:<em> G. B. Passeri,</em> Alessandro Algardi, R&ouml;mische Forschungen der Bibl. Hertziana, 1934.</p>
<p><strong>ALGE</strong> (lat.<em> algae</em>), biljke steljnjače<em> (Thallophyta);</em> kao biljni motiv, javljaju se u likovnim umjetnostima, prikazane realistički ili stilizirano. U drvu rezbarene stilizirane alge čest su motiv kod ukra&scaron;ivanja okvira baroknih oltara u drugoj pol. XVII<em> st.</em></p>
<p><strong>ALGER,</strong> glavni grad Alžira i sjedi&scaron;te istoimenog depart mana. Od &larr; VIII<em> st.</em> kolonija Feničana, zatim rimski<em> Icosium, </em>a od VII<em> st.</em> u vlasti Arapa. God. 935 podigao je arap. vladar El Zori grad El Džesair, iz kojega se razvio dana&scaron;nji Alger. Pokrajina Alžir bogata je arheol. nalazima, &scaron;to potječu od narod&acirc;, koji su vladali ovim krajem ili njime prolazili. Najbrojniji su ostaci iz rimskog doba, naročito u gradu Timgadu, nazvanom afr. Pompejima.</p>
<p><strong>ALGRAFIJA</strong> v.<em> Aluminijski tisak</em></p>
<p><strong>ALHAMBRA</strong> (arap. Kelat al-hamra<em> Crveni dvor-grad</em>), utvrđena rezidencija maurskih vladara Nasrid&acirc;, jedan od najznačajnijih spomenika islamske umjetnosti. Nalazi se na hridinastoj uzvisini povrh Granade u juž. &Scaron;panjolskoj. Gradnja je započela 1213 i trajala do u XIV<em> st.</em> A. se sastoji od niza objekata, kao &scaron;to su obrambene kule, mo&scaron;eje, stanovi, kupali&scaron;ta, trijemovi s arkadama, nasadi, jezerca, fontane i dr. Sklop građevina s prostorijama za stanovanje, ceremonije i reprezentaciju centriran je uglavnom oko dva unutra&scaron;nja nenatkrita prostora, oko dvori&scaron;ta mirt&acirc;, nazvanog po dva niza žbunja od mirta, koji omeđuju veliki basen u sredi&scaron;tu dvori&scaron;ta (ili ribnjaka), i lavljeg dvori&scaron;ta, nazvanog po alabastrenoj fontani u obliku zdjele, &scaron;to je nosi dvanaest lavova od crnog mramora. Ovo je dvori&scaron;te omeđeno građevinom, u kojoj se nalaze najljep&scaron;e i nabolje sačuvane prostorije, &raquo;dvorana sudi&scaron;ta&laquo;, &raquo;dvorana poslanika&laquo;, &raquo;dvorana sestara&laquo; i &raquo;dvorana Abenseraža&laquo;. Dvorane su ukra&scaron;ene keramičkim pločicama<em> (azulejos),</em> pozlaćenim i obojenim ornamentima od &scaron;tuka i frizovima arabeska, protkanih rečenicama i stihovima iz<em> Korana.</em> Svodovi, stropovi i lukovi bogato su ukra&scaron;eni stalaktitnim motivima, ornamentalnim reljefima, rezbarijama i t. d. Nakon protjerivanja Maura iz &Scaron;panjolske i pada Granade 1492 A. je djelomice razorena i opusto&scaron;ena. Karlo V započeo je 1526 uz nju graditi svoju palaču, koja nije dovr&scaron;ena, a na kojoj je isprva radio Pedro Machucha, a od 1550 njegov sin Luis. Sve do sredine XIX<em> st.</em> služila je A. kao državna tamnica. U novije su vrijeme pojedini njezini dijelovi restaurirani; danas je spomenik-muzej. S. Bić.</p>
<p><strong>ALIBRANDO, Girolamo </strong>(zvan <strong>II Raffaello di Messina</strong>), talijanski slikar (Messina, 1470 &mdash; oko 1524). Boraveći u Milanu bio je navodno učenik Leonarda, a svakako u bližim vezama sa C. da Sestom; u Rimu druguje s Rafaelom. Raznovrsne utjecaje i stečena iskustva nastoji primijeniti u svojoj slikarskoj djelatnosti na Siciliji. Glavno mu je djelo<em> Prikazanje u hramu, </em>1519 (crkva S. Niccol&ograve;, Messina). Jedan je od rijetkih domaćih slikara, koji na Siciliji zastupa način visoke renesanse.</p>
<p><strong>ALIBUNAR,</strong> gradska op&scaron;tina u Vojvodini. Crkva Blagovesti, podignuta 1796, osvećena 1798, jednobrodna, bez pevničkih apsida, s bogatim baroknim zvonikom i frontonom. Zidovi spolja ra&scaron;članjeni sa dvostrukim lezenama između prozora, razvijenim vencem i zasvođenim kartu&scaron;ima. Primer kasnog srp. baroka Vojvodine, na kome se već osećaju uticaji klasicizma. Ikonostas slikao rumunski slikar Maćej, 1897.<br /> LIT.:<em> M. Kosovac,</em> Srpska pravoslavna mitropolija karlovačka 1905 god., Sremski Karlovci 1910, str. 585. &mdash;<em> V. Petrović</em> i<em> M. Ka&scaron;anin,</em> Srpska umetnost u Vojvodini, Novi Sad 1927, str. 39.<strong>&nbsp; </strong>M. Kol.</p>
<p><strong>ALIGNY (Caruelle d&rsquo;Aligny), Claude-F&eacute;lix-Th&eacute;odore,</strong> francuski slikar i grafičar (Chaumes, 6. II. 1798 &mdash; Lyon, 24. II. 1871). Pejzažist, slikar mitolo&scaron;kih i hist. scena, koji je potekao iz &scaron;kole klasicista, a ugledao se naročito u D. Ingresa. Nakon putovanja po Grčkoj publicirao djelo s dokumentarnim ilustracijama <em>Vues des sites les plus c&eacute;l&egrave;bres de la Gr&egrave;ce artistique dessin&eacute;es sur nature grav&eacute;es par T. A.,</em> 1845.</p>
<p><strong>ALIHODŽE</strong> v.<em> Slavonska kultura</em></p>
<p><strong>ALIO, Donato Felice</strong> v.<em> Allio, Donato Felice</em></p>
<p><strong>ALIPRANDI, Giacomo,</strong> talijanski bakrorezac (kraj XVIII i poč. XIX<em> st.</em>). Radio bakroreze u linijskoj i točkastoj maniri; grafički reproducirao scene iz Revolucije prema slikama Fragonarda i Le Barbiera, Tizianov portret<em> Irene da Spilimbergo</em> i portret Luja XVIII od A. da Marrona.</p>
<p><strong>ALIX, 1. Pierre Michel,</strong> francuski grafičar (Pariz, 1762 &mdash; 27. XII. 1817). Radio akvatinte i bakroreze u bojama po slikama J.-L. Davida, E. Vig&eacute;e-Lebrun i dr. s prikazima ličnosti iz doba Revolucije i Carstva (Marie Antoinette, Marat, Lepelletier, Chalier, Napoleon I). Neki od tih listova značajni su kao kulturno historijska dokumentacija.<br /> <strong>2. Yves,</strong> francuski slikar i grafičar (Fontainebleau, 19. VIII. 1890&mdash;). Uči na Acad&eacute;mie Julian, &Eacute;cole des Beaux Arts i &Eacute;cole Ranson. Izlaže u Salon des Ind&eacute;pendants. God. 1912 pridružuje se kubistima, nakon Prvoga svjetskog rata vraća se realističkom tretmanu motiva. Slika pejzaže (Bretanja, Normandija, Provansa, Grčka) i portrete; radi akvarele, crteže i gravir;<em> (Kupačice; Predaja ),</em> kazali&scaron;ne dekoracije <em>(Mletački trgovac), </em>nacrte za kostime i tapiserije<em> (Četiri godi&scaron;nja doba).</em></p>
<p><strong>ALKA,</strong> kucalo, zvekir, na prava od kovine (bronca), obično u obliku karike ili nakovnja, kojom se kuca na vrata. Kad &scaron;to je umjetnički izrađena u formi &scaron;koljke, lavlje glave i ljudskog lika. Upotrebljava se počev&scaron;i od antike. Osobito lijepi i dekorativni oblici alke nastali su za renesanse. Kod nas se najkarakterističniji primjerci nalaze na vratima Kneževa dvora u Dubrovniku, kuće Arneri u Korčuli i palače Tacco iz XVI <em>st.</em> (danas Muzej) u Kopru (lik djevojke), te u područjima tur. građevnih spomenika.</p>
<p><strong>ALKAMEN</strong> (grč. &rsquo;A&lambda;ϰ&alpha;&mu;έ&nu;&eta;&sigmaf;), grčki kipar iz Atene ili s Lemnosa (druga pol. &larr; V<em> st.</em>). Radio u Ateni, većinom kipove božanstava. Njegova djela spominju: Plinije (dva kipa Afrodite, jedan zvan<em> Afrodita u vrtovima</em> prema mjestu, gdje je stajao), Pauzanija (kipove Here, Aresa, Dioniza, Asklepija, trostruki kip Hekate; grupu Herakla i Atene, koju je Trazibul &larr; 403 posvetio u Heraklovu hramu u Tebi; zap. zabat Zeusova hrama u Olimpiji, rađen oko &larr; 475), Tsetses (kip Atene), Ciceron (kip Hefesta). Zbog velikoga vremenskog razmaka između dva datirana djela (oko &larr; 475 i &larr; 403), koja mu se pripisuju, nije isključeno, da su postojala dva istoimena umjetnika: A. stariji, takmac Fidijin, i A. mlađi, učenik Fidijin. A. se navodi kao autor na natpisu herme prozvane<em> Hermes Propilejski</em> (pronađene 1903 u Pergamu; Carigrad, Osmanlijski muzej). Rađena je u stilu bliskom arhajskom, pa je neki arheolozi (G. L&ouml;schke, A. Furtw&auml;ngler) datiraju u prvu pol. &larr; V<em> st.;</em> autor bi joj prema tome bio Alkamen stariji. No, budući da postoje izvjesne sličnosti s likovima Fidijinih božanstava i budući da se Pauzanijini navodi moraju primati s rezervom, nameće se pretpostavka, da se ovdje radi o arhaizmu i odbacuje se teza o postojanju dvaju kipara s imenom Alkamen. Inače nijedno Alkamenovo signirano djelo nije nađeno. Pripisuju mu se Karijatide na Erehtejonu i mramorna grupa<em> (Žena i dječak)</em> na atenskoj Akropoli; možda je to grupa Prokne i Itisa, o kojoj govori Pauzanija. Čini se, da su po uzoru na Alkamenovu <em>Afroditu u vrtovima</em> rađene brojne kopije kipa Afrodite (obično zvane<em> Venus Genetrix</em>) u prozirnom hitonu i himationu, koji prianja uz tijelo.<br /> LIT.:<em> A. Furtw&auml;ngler,</em> Meisterwerke der griechischen Plastik, Leipzig i Berlin 1893. &mdash;<em> M. Colignon,</em> Histoire de la sculpture grecque, Paris 1897. &mdash;<em> H. Schrader,</em> Phidias, Frankfurt a. M. 1924.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. &Scaron;r.</p>
<p><strong>ALKAZAR</strong> (&scaron;panj. alc&aacute;zar prema arap. al kassr<em> palača, grad; </em>lat.<em> castrum</em>), naziv za utvrđene dvorove i utvrde (situirane ponajvi&scaron;e na vrhuncima poput akropola i kasteljera), &scaron;to su ih maurski kraljevi podigli za vrijeme svoje vladavine u &Scaron;panjolskoj. Najbolje su sačuvani alkazari u C&oacute;rdobi, Sevilli, Toledu i Segovi-i.</p>
<p><strong>ALKMAAR,</strong> grad u sjev. Nizozemskoj. Nekad opkoljen zidinama. Karakterističan zbog svojih starih kanala s alejama i zbog kuća iz XVII<em> st.</em> Od starijih građevina sačuvana velika crkva<em> (Groote Kerk)</em> iz 1470&mdash;98, toranj carinarnice i gradska vijećnica iz 1507 s bibliotekom i muzejem.</p>
<p><strong>ALKOVEN</strong> (&scaron;panj. alcoba od arap. al-qubbah<em> spavaonica), </em>prostor, u kojem se u arap. kućama nalazio krevet. Naziv a. i njegovu upotrebu donijela je Mme. de Rambouillet u XVII<em> st. </em>iz &Scaron;panjolske u Francusku, odakle se a. pro&scaron;irio u druge evr. zemlje. U to je vrijeme a. dio spavaće sobe, u kojem je na estradi smje&scaron;ten krevet; taj je prostor odijeljen od sobe stupovima sa zavjesama ili balustradom. Kasnije je umjesto estrade nastala ni&scaron;a, u kojoj je bio smje&scaron;ten krevet prikriven zastorom. Ta tamna i nehigijenska udubina nestala je iz modernih stanova.</p>
<p><strong>ALKSENOR</strong> (grč. &rsquo;A&lambda;&xi;έ&nu;&omicron;&rho;), grčki kipar s Naksosa (oko &larr; 500). Njegova signatura nalazi se na grobnoj steli, nađenoj u Orhomenu u Beociji. Na steli je na jednostavan i prirodan način prikazan mu&scaron;karac, koji, opirući se o &scaron;tap, pruža skakavca psu u skoku. U razvojnoj liniji grč. grobnih stela Alksenorova već znači prijelaz na intimnu tematiku genrea.</p>
<p><strong>ALKUIN (Alcuinus, Alcoin),</strong> teolog i filozof (York, oko 735 &mdash; Tours, 804), prijatelj i savjetnik Karla Velikog, za čije je vladavine kao velik erudit razvio &scaron;iroku prosvjetnu i nastavničku djelatnost. God. 796 postao je opat samostana sv. Martina u Toursu, gdje je &mdash; kako se smatra &mdash; osnovao pisarsku &scaron;kolu i, po pretpostavkama nekih paleografa, utjecao na karolin&scaron;ku reformu pisma.</p>
<p><strong>ALLA PRIMA</strong> (tal.;<em> od prve</em>), način slikanja, kod kojega se boja nanosi na podlogu slike u jednom i izravnom namazu, bez podslikavanja, postepenog doslikavanja i lazura. Općenitije se upotrebljava od XVII<em> st.;</em> danas a. p. radi većina slikara.</p>
<p><strong>ALLAMAGNA, Justus de </strong>v.<em> Justus de Allamagna</em></p>
<p><strong>ALLAN, 1. David,</strong> engleski slikar (Alloa, &Scaron;kotska, 13. II. 1744 &mdash; Edinburgh, 6. VIII. 1796). U ulju, akvarelu i crtežu prikazuje genre-motive iz&scaron;kotskog seoskog života, često s drastičnim humorom, po čemu je bio prozvan &scaron;kotskim Hogarthom. Portretist i ilustrator (djela Burnsa, Ramsaya i Campbella). Njegove slike s prikazima seoskih svadba i plesova utjecale su na razvoj &scaron;kotskoga genre-slikarstva.<br /> <strong>2. Sir William,</strong> engleski slikar (Edinburgh, 1782 &mdash; 23. II. 1850). Djelovao u Londonu, Rusiji i Poljskoj. Akademist, slikar hist, scena, genre-motiva iz seoskog života i portreta (<em>Bitka kod Waterlooa; Petar Veliki podučava svoje podanike u brodogradnji; </em>portret Waltera Scotta).</p>
<p><strong>ALLEGRAIN, &Eacute;tienne,</strong> francuski slikar i grafičar (Pariz, 1644 &mdash; 2. IV. 1736). U franc, slikarstvu XVIII<em> st.</em> predstavnik t. zv. klasičnog pejzaža, komponiranog s izvjesnim patosom, no koloristički neizdiferenciranog. Jednake teme obrađuje i u bakropisu. U istom duhu radi i njegov sin<em> Gabriel A.</em> (Pariz, 25. II. 1679 &mdash; II. 1748).</p>
<p><strong>ALLEGRETTO NUZI DA FABRIANO,</strong> talijanski slikar (Fabriano, oko 1306 &mdash; 1374). Slikao pod utjecajem Giottovih sljedbenika, a naročito B. Daddia. Radio većinom u Fabrianu i Macerati. U njegovim slikama sa sakralnim temama, brižljivo izrađenim na način minijatura, dominiraju svijetle boje i bogata upotreba zlata i ukrasa. Karakteristična je njegova sklonost za prikazivanje brokatnih tkanina. Bio je učitelj G. i A. da Fabriana.</p>
<p><strong>ALLEGRI, Antonio </strong>v.<em> Correggio</em></p>
<p><strong>ALLEGRINI, Francesco,</strong> talijanski slikar (Gubbio, 1587 &mdash; Rim, 1663). Učio slikarstvo kod Cavalier d&rsquo;Arpina i radio pod njegovim utjecajem. Slikao freske u crkvama (Rim, Gubbio i Savona) i u<em> Casa Durazzo</em> u Genovi. Izvodio &scaron;tafažne likove u pejzažima C. Lorraina.</p>
<p><strong>ALLEN, Thomas,</strong> američki slikar (St. Louis, 19. X. 1849 &mdash; Worcester, USA, 1924). Po&scaron;to je 10 godina boravio u Evropi, vraća se 1880 u USA i postaje svojim realističkim prikazima života, pejzaža i animalističkih motiva istaknuta ličnost u amer. slikarstvu. Također karikaturist.</p>
<p><strong>ALLIO, 1. (Aglio, Laglio, Delalio, Delaglio, Illalio, Dell&rsquo; Aglio),</strong> talijanska porodica graditelja, koja je u XVI<em> st.</em> gradila u Koru&scaron;koj i &Scaron;tajerskoj. Potječe iz sjev. Italije (Val Intelvi?). Prvi se spominje oko 1520<em> Martino</em> kao graditelj u Radgoni. On je vjerojatno otac<em> Andreja,</em> spomenutog 1554&mdash;55 u Mariboru i Brežicama i<em> Giammaria</em> 1545&mdash;51 u Radgoni i u Ptuju.<br /> Najznačajniji je<em> Domenico</em> (? &mdash; Graz, 1563), koji se spominje kao graditelj u Koru&scaron;koj; izradio je nacrt za obnovu grada Celovca sa tvrđavom, nakon požara 1514. God. 1555 postavljen za &raquo;vi&scaron;eg graditelja hrv. i slov. krajeva&laquo; u Grazu, gdje je 1558&mdash;63 gradio mnoge ljetnikovce. God. 1554 radio u Mariboru (srednji, renesansni dio fasade vijećnice), a iduće godine u Radgoni. Učio vjerojatno u sjev. Italiji te prvi unosi u arhitekturu Graza i juž. &Scaron;tajerske sjeverotal. renesansu.<br /> LIT.:<em> A. Jaksch,</em> Klagenfurter Stadterweiterung, Carinthia, I, 1907. &mdash; <em>G. H. Reckheim,</em> Domenico de Lalio in K&auml;rnten, Tagespost, Graz, 26. XII. 1936, str. 2.&nbsp;&nbsp;&nbsp;&nbsp;&nbsp; F. St.<br /> <strong>2. Donato Felice,</strong> austrijski arhitekt (Milano, oko 1670 &mdash; Beč, 6. V. 1761), učenik J. B. Fischera v. Erlacha. God. 1713&mdash;30 gradio Salezijansku crkvu u Beču po uzoru na crkvu sv. Karla (od Fischera v. Erlacha). God. 1730 započeo gradnju samostana Klosterneuburg na Dunavu (nedovr&scaron;en). Bio je pod utjecajem kasnog stila svog učitelja; u njegovim se djelima već naziru klasicistička shvaćanja.</p>
<p><strong>ALLIPRANDI, Giacomo</strong> v.<em> Aliprandi, Giacomo</em></p>
<p><strong>ALLONGE-perika</strong> (franc. allonger<em> produljiti</em> i perruque <em>vlasulja</em>), naročita vrsta umjetne frizure, koju je 1673 uveo frizer Luja XIV. Kao i sve vlasulje služila je da prikrije nedostatak kose, a u ovom obliku zavladala je kao pomodni rekvizit. A.-p. pada u dugim i bogatim kovrčama na leđa, ramena i prsa, uokvirujući lice. Oko 1700 dominira u čitavoj Evropi. Oko sredine XVIII<em> st.</em> njezine se dimenzije smanjuju. Vlasulju kao modu aristokratskih krugova ukinula je Francuska revolucija.</p>
<p><strong>ALLORI, 1. Alessandro</strong> (zapravo<strong> Alessandro di Cristofano di Lorenzo Allori</strong>), talijanski slikar (Firenca, 3. V. 1535 &mdash; 22. IX. 1607). Učenik firentinskog slikara A. Bronzina. U Rimu studira antiku i Michelangela, čiju sikstinsku koncepciju <em>Posljednjeg suda</em> varira u svojoj oltarskoj slici s istom temom u crkvi S. Annunziata u Firenci. Radi portrete, slike za firentinske crkve i dekorativne freske u vilama u okolici, prikazujući mitolo&scaron;ke i alegorijske teme s aluzijama na povijest obitelji svojih poslodavaca Medicia. Jedan je od predstavnika manirizma, slikarskog načina, kojim je obilježena prelazna faza između visoke renesanse i baroka. U vezi sa slikanjem akta bavio se i praktički anatomijom i napisao priručnik anatomije za slikare.<br /> <strong>2. Cristofano,</strong> talijanski slikar (Firenca, 17. X. 1577 &mdash; 1621). Sin i učenik pređa&scaron;njega. Oslobodio se očeva načina, orijentiranog prvenstveno na egzaktan crtež, i pod utjecajem L. da Cigolia i A. del Sarta razvio nagla&scaron;eno koloristički tretman. Bavio se i crtanjem studija po prirodi u ugljenu i sangvini. Glavna su mu djela<em> Judita sa služavkom</em> (Firenca, Pal. Pitti) i niz portreta. Njegovi pejzaži ukazuju na utjecaje nordijskih realista.</p>
<p><strong>ALLSTON, Washington,</strong> američki slikar (Waccamaw, S. Carol., 5. XI. 1779 &mdash; Cambridge, Mass., 9. VII. 1843). U fazi stvaranja amer. nacije i recepcije evr. kulturnih vrednota, A. je jedan od posrednika, koji u početno razdoblje amer, slikarstva unosi iskustva i metode poprimljene u Starom svijetu. U osnovi klasicist, koji se formirao pod različnim utjecajima, počev&scaron;i od N. Poussina pa do B. Thorwaldsena.<br /> DJELA:<em> Uskrsnuće mrtvaca; Jakobov san; Ilija u pustinji; Prorok Jeremija; Spalatrovo priviđenje; Saul; Endorska vje&scaron;tica;</em> veći broj portreta<em> (Benjamin West).</em></p>
<p><strong>ALMA TADEMA, Sir Lawrence,</strong> nizozemski slikar naturaliziran u Engleskoj (Dronrijp, 8. I. 1836 &mdash; Wiesbaden, 25. VI. 1912). Predstavnik pseudoromantičnog hist, slikarstva, koji je izrađivao ljepolike i sladunjave slike iz grč. mita i rimske pro&scaron;losti. Tehnički vje&scaron;to i s prostudiranim arheol. detaljima slika teatralne scene:<em> Fidija kle&scaron;e partenonski friz; Sapfo; Antonije i Kleopatra; Umorstvo Kaligule; Maratonski ratnici; Glauko i Nidija</em> i sl. Od 1870 stalno u Londonu.</p>
<p><strong>ALMANACH (Allmeneco),</strong> flamanski slikar druge pol. XVII<em> st.</em> iz Antwerpena, pripadao Valvasorovu krugu. Slikao freske, uljene slike, a naročito portrete (dva portreta za baruna Erberga u Dolu, 1667). Sačuvana dekoracija u sobi dvorca Bokalce kod Ljubljane. U Valvasorovoj zbirci u Zagrebu čuvaju se 3 lavirana crteža (veduta s juga;<em> Vagen&scaron;perk; Kranjski seljak).</em> Kao slikar fresaka pripadao manirističkoj tradiciji. F. St.<br /> LIT.:<em> E. M&uuml;ller-Dithenhof</em>, Freske u gradu Bokalce, ZUZ, 1922, str. 95.</p>
<p><strong>ALMANDIN,</strong> purpurnocrveni do ljubičastocrveni dragi kamen, koji pripada skupini granata. Njegova su glavna nalazi&scaron;ta u Prednjoj Indiji i na Ceylonu, gdje se upotrebljava za nakit. Poslije vojna Aleksandra Velikog pojavio se u Prednjoj Aziji i juž. Evropi. Upotrebljavao se u različitim oblicima i bru&scaron;enjima. Počev&scaron;i od VI<em> st.</em> sve vi&scaron;e ga potiskuju iz upotrebe evr. granati.</p>
<p><strong>ALMAZ&Aacute;N,</strong> gradić u provinciji Soria na rijeci Duero, &Scaron;panjolska. Prve vijesti o gradu iz doba oslobođenja od Maura. Od spomenika važni su: crkva 5.<em> Miguel</em> (XII&mdash;XIII<em> st.)</em> s kupolom maursko-&scaron;panj. tipa; trobrodna crkva S.<em> Pedro</em> i<em> Andr&eacute;s;</em> crkva <em>S. Mar&iacute;a de Calata&ntilde;azor y del Salvador,</em> djelomično u gotičkom stilu; zidine s gradskim vratima i podzemni hodnici, ostaci srednjovj. fortifikacija.<br /> <strong>ALMEMOR (bema;</strong> arap. al-minbar<em> stalak</em>), povi&scaron;en podij u sinagogi, gdje se čita<em> Tora.</em><br /> <strong>ALMER&Iacute;A</strong> (arap. al-mariyyah<em> stražarski toranj</em>), grad u istoimenoj provinciji, &Scaron;panjolska. Od &larr; III<em> st.</em> pod Kartažanima; za Rimljana<em> Por tus Magnus;</em> kasnije važan arap. centar i luka <em>Alcazaba.</em> Katedrala, građena kao utvrda radi obrane od gusara<sub>3 </sub>potječe iz XVI<em> st.</em> Grad je sačuvao arap. izgled s uskim i krivudavim ulicama.<em> Almerijska kultura</em>, prethist. kultura s kraja mlađeg kamenog i iz poč. bakrenog doba na ist. obali &Scaron;panjolske.</p>
<p><strong>ALMIRALL, Raimond F.,</strong> američki arhitekt (New York, 1869 &mdash;?). Studirao na politehnici u New Yorku i na<em> &Eacute;cole des Beaux-Arts</em> u Parizu. Projektirao gradske vijećnice, biblioteke, bolnice i azile. Jedan od osnivača moderne amer, arhitekture u početku XX<em> st.</em></p>
<p><strong>ALOISI-GALANINI, Baldassare,</strong> talijanski slikar i bakropisac (Bologna, 1577 &mdash; Rim, 1638). Učenik akademije Caraccia u Bologni, u čijoj maniri prvotno radi oltarske slike. Od 1607. djeluje u Rimu, uglavnom kao portretist. U bakropisu reproducirao Rafaelove freske u vatikanskim Loggiama (50 listova), te djela svog učitelja Annibalea Caraccia.</p>
<p><strong>ALOISIO (AleVizo, Alewis Frjazin),</strong> talijanski graditelj iz Milana, jedan od umjetnika, koje je rus. veliki knez Ivan III pozvao 1494 iz Italije da ukrase Moskvu. Od 1499&mdash;1508 gradio u Kremlju<em> Kamene odaje,</em> koje su u XVII i XIX<em> st.</em> pregrađene u sklopu<em> Teremne palače.</em> Radio na utvrđivanju Kremlja i gradio crkve; pripisuju mu zidine s kulama duž rijeke Negline, uz koju je podigao nasip. Njegovo je djelo jarak, iskopan podno kremaljskih zidova. Stil, &scaron;to su ga razvili doseljeni graditelji, rus. se naziva &raquo;frjažskim&laquo; (frjazin &mdash; Talijan, zapadnjak uopće). Taj je stil karakterističan po svojoj mje&scaron;avini rusko-bizant. oblika s tal. ranorenesansnim elementima.</p>
<p><strong>ALOPHE, Marie-Alexandre</strong> (zvan<strong> Menut</strong>), francuski slikar i litograf (Pariz, 6. VI. 1812 &mdash; 10. VIII. 1883). Učenik P. Delarochea, autor velikog broja litografija s prikazima hist. ličnosti i portretima, među kojima je i bosanski vojskovođa Omer-pa&scaron;a Latas. Litografije izvodi tehnički rutinirano, ali s očiglednom tendencijom za dopadljivo&scaron;ću.</p>
<p><strong>ALPATOV, Mihail Vladimirovič,</strong> ruski istoričar umetnosti (1902&mdash;). Rano se istakao radovima o starom rus. i vizant. slikarstvu. Osim op&scaron;teg pregleda srednjov. ikonopisa, koji je dao već 1925 sa O. Wulffom, publikovao je čitav niz ikona, među kojima i jednu srpsku iz XV<em> v.</em> Pored užeg interesa za slikarstvo ikona objavio je u rus. i inostranim časopisima vi&scaron;e rasprava o vizant. i rus. minijaturi i spomenicima zidnog slikarstva. Sa N. Brunovom napisao je 1932 jednu od najboljih istorija srednjov. rus. umetnosti. S vremenom se krug interesovanja Alpatova pro&scaron;irio i na druge oblasti. Tako je 1939 izi&scaron;la njegova knjiga o italijanskoj umetnosti epohe Giotta, u kojoj se bavio pojavom realizma u ital. slikarstvu XIII i XIV<em> v.</em> U poslednje vreme izučava i rus. umetnost XIX<em> v.</em> Objavio vi&scaron;e posebnih studija o rus. umetnicima (Andreju Rubljovu, I. I. Levitanu, O. Kiprenskom). Pod njegovom redakcijom izlazi<em> Op&scaron;ta istorija umetnosti.<br /> </em>BIBL.: <em>Ein byzantinisches Tafelwerk aus der Komnenepoche,</em> Jahrbuch der preussischen Kunstsammlungen, 1925, str. 140&mdash;155 (sa V. Lazarevom);<em> Die Denkm&auml;ler der Ikonenmalerei,</em> Hellerau bei Dresden 1925 (sa O. Wulffom); <em>La &raquo;Trinit&eacute;&laquo; dans Vart byzantin et l&rsquo; icone de Roublev,</em> &Eacute;chos d&rsquo; Orient, 1927, str. 150&mdash;187;<em> Eine serbische Ikone des Propheten Elias und Johannes des Theologen,</em> Belvedere, 1928, str. 115&mdash;118;<em> A Byzantine Illuminated Manuscript of the Palaeologue Epoch in Moscow,</em> Art Bulletin, 1930;<em> Geschichte der Altrussischen Kunst,</em> 1932 (sa N. Brurovom);<em> U icone byzantine du Crucifiement dans la cath&eacute;drale de la Dormition &agrave; Moscou et les emprunts &agrave; Byzance dans les icones russes,</em> Recuiel Uspenskij, 1932, str. 195&mdash;211;<em> Uma/ibnncKoe ucnyccmeo anoxu JJanme</em> i<em> Hotcommo</em>, 1939 &icirc;<em> Andpe&ugrave; Py&Ocirc;Aeb,</em> 1943;<em> (Ppecxu xpaMa Ycnenun na BoAOiuoecKou noAe,</em> 1948;<em> Hcmopucxoe Mecmo KunpencKoeo e pa3eumuu nop mpema XIX вeкa,</em> Ежегоднк Институтa истории искусств, 1952, str. 17&mdash; 69;<em> Pyccкoe ucкyccmвo в бpeвne&ugrave;шux epeмeн do нaчaлa XVIII в.,</em> Bceoбщaя история искусств, III, 1955.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; G. P.</p>
<p><strong>ALPHAND, Jean-Charles,</strong> francuski arhitekt parkova (Grenoble, 1817 &mdash; Pariz, 1891). Za Drugoga carstva uredio, kao suradnik pari&scaron;kog prefekta Haussmanna, parkove Bois de Boulogne, Vincennes i Buttes Chaumont; preuredio park Monceau, zatim Champs-Elys&eacute;es, planirao pariske skverove; radove je izvodio P. Barillet-Deschamps, glavni vrtlar grada Pariza, pridonoseći Alphandovu znanju svoje umijeće. Po Alphandu &raquo;vrt ne smije biti puka kopija prirode, jer je to umjetničko djelo &mdash; melodija oblika i boja&laquo;.</p>
<p><strong>ALS, Peder,</strong> danski slikar (K&oslash;benhavn, 16. V. 1726 &mdash; 1776). Učenik R. Mengsa u Rimu, portretist J. J. Winckelmanna, kopist majstora visoke renesanse. Od 1766 prof. akademije u K&oslash;benhavnu, gdje mu je glavna struka portret.<br /> <strong>ALSENSKE GEME,</strong> geme nazvane po primjerku izrađenom od staklene mase, koji je nađen na danskom otoku. Alsenu. Pripadaju germanskim gemama iz V<em> st</em>., na kojima su se varirali motivi s rimskih gema. Na njima su prikazane obično po tri figure, izrađene u rudimentarnom crtežu.</p>
<p><strong>ALSLOOT, Denis van,</strong> flamanski slikar (? &mdash; oko 1628). Od 1599 u Bruxellesu. Slikar scena iz pučkog života, pejzaža i veduta sa &scaron;tafažnim likovima. Jedan od t. zv. malih majstora flam. realizma.</p>
<p><strong>ALT, Rudolf,</strong> austrijski slikar (Beč, 28. VIII. 1812 &mdash; 12. III. 1905). Učenik svog oca Jakoba Alta (1789&mdash;1872) i bečke akademije. Slikar akvarelnih veduta s motivima iz starog Beča, zvan &raquo;bečki Canaletto&laquo;. Radi pejzaže i vedute u Italiji, na Krimu i u zemljama biv&scaron;e Austro-Ugarske, naročito u Dalmaciji (Hvar, &Scaron;ibenik, Trogir, Split, Dubrovnik, Gruž, Kotor). Sačuvalo se vi&scaron;e tisuća njegovih akvarela, u kojima dolazi do izražaja precizan crtež, sigurna tehnika, ukus u odabiranju motiva i pleneristički tretman. Ove karakteristike ukazuju na darovitu slikarsku ličnost, koja je uspjela da se na kraju stoljeća na svoj način afirmira u srednjoevr. likovnom zbivanju. A. predstavlja ne toliko umjetnički izrazitu već vi&scaron;e karakterističnu ličnost austr. slikarstva; njegova se izrazitost kreće na planu dijelom realističkog, a dijelom romantičnog slikanja, koje se održava snagom tradicije i otporno&scaron;ću protiv novih metoda evr. impresionizma.</p>
<p><strong>ALTWIEN-porculan </strong>v.<em> Porculan</em></p>
<p><strong>ALTAMIRA,</strong> diluvijalna spilja kod mjesta Santillana del Mar u &scaron;panj. pokrajini Santander. God. 1876 otkrivene su u njoj slike od kojih se najznačajnije nalaze na svodu jednoga oniskog prostora. Na njima su prikazane životinje iz starijega kamenog doba (bizon, sob, divlji konj, divlja svinja), uglavnom u polovini naravne veličine, u skupinama i pojedinačno, u stanju mirovanja i u pokretu. Obrisi likova urezani su u stijenu i oslikani bojama (crna, smeđa, oker), dok su povr&scaron;ine tijela kolorirane u crvenkasto-smeđim tonovima lagano modelirane. Ovi likovi životinja prikazani su s izvanrednim zapažanjem i smislom za karakterizaciju, a idu medu najstarije primjere likovnog izraza uopće. Osim u sjev. &scaron;panjolskoj pronađeni su takvi crteži i slike na pr. u juž. Francuskoj i sjev. Africi (v. <em>Prethistorija</em>).</p>
<p><strong>ALTAMURA, Saverio,</strong> talijanski slikar (Foggia, 1826 &mdash; Napulj, 5. I. 1897). Radi hist. kompozicije i portrete. Garibaldinac, progonjen i na smrt osuđen od napuljskih Bourbona, živi neko vrijeme u Firenci, a 1860 vraća se u Napulj, gdje sa D. Morelliem postaje osnivač tamo&scaron;njeg plenerističkog slikarstva.</p>
<p><strong>ALTANA</strong> (lat. altus<em> visok),</em> arhitektonski element: 1. terasa u visini bilo kojega kata, na stupovima ili na masivnoj podgradnji; 2. zatvoren konzolno izbočen balkon (njem.<em> Erker</em>); 3. paviljon iznad kućnog krova u obliku tornja; u sjev. Italiji u XV i XVI<em> st. </em>pod nazivom<em> belvedere</em>, a u srednjoj pod nazivom<em> loggiate</em> (Casa Burcardo i Villa Medici, obje u Rimu).</p>
<p><strong>ALTDORFER, Albrecht,</strong> njemački slikar i grafičar (?, oko 1480 &mdash; Regensburg, III. 1538). Učenik svog oca Ulricha Altdorfera i jedan od predstavnika t. zv. Dunavske &scaron;kole. Za južno-njem. i austr. slikare, obuhvaćene ovim nazivom, karakteristično je da se odvraćaju od teolo&scaron;kog patosa, &Scaron;to je svakako jedna od posljedica reformacije; sakralne teme predočuju slobodnije i intimnije, s obilježjima genrea (na pr. motiv rođenja Isusova). A. slika ove teme često u pejzažu, komponiranom kao &scaron;irok prostor pun svjetlosti i koloristički diferenciranih partija. Konačno eliminira figure i prvi među evr. slikarima radi čist pejzaž. Kao grafičar ide među mlade &raquo;male majstore&laquo;, tako nazvane zbog minijaturnih formata grafičkih listova. U razdoblju 1511&mdash;20 radi uglavnom bakroreze, a zatim i drvoreze. Iako je primio mnoge poticaje od A. D&uuml;rera, on daje svojoj grafici ličnu notu i u tehničkoj obradbi i u odabiranju motiva. Kao u slikama, tako i u njegovim grafičkim listovima zauzima glavno mjesto pejzaž, tretiran usklađenim efektima svijetla i sjene, te sa pomno izrađenim detaljima. (V.<em> Prilog</em>.)<br /> DJELA (slike):<em> Legenda 0 sv. Kvirinu; Aleksandrova bitka; Rođenje Marijino; Rođenje Isusovo; Raspeće.<strong><br /> </strong></em>LIT.: <em>O. Benesch,</em> Albrecht Altdorfer, 1940. &mdash;<em> L. Baldass,</em> Albrecht Alt-dorfer, 1941.</p>
<p><strong>ALTENBACHER, Ivan Jakob (Joan Jacob Altenbach, Hans Jacob Altenpacher),</strong> varaždinski kipar u drugoj pol. XVII<em> st.</em> Izveo je, prema sačuvanom ugovoru, kiparske radove na oltaru sv. Apostola u crkvi sv. Katarine u Zagrebu. Stolarski radovi tog oltara djelo su T. Dervanta. Ovim su kiparskim radovima stilski srodni radovi na nekim drugim drvenim oltarima (sv. Apolonija, sv. Dionizije, sv. Barbara) iste crkve, izvedenim u razdoblju 1675&mdash;1677. Kako je i na tim oltarima stolarske radove izveo Dervant, vjerojatno je, da su kiparski radovi Altenbacherovo djelo. Svojim radovima ulazi A. u red istaknutijih baroknih kipara u Hrvatskoj u XVII<em> st.</em><br /> LIT.:<em> A. Schneider,</em> Popisivanje i fotografsko snimanje umjetničkih spomenika zagrebačkih, Ljetopis JA, 1938, 50, str. 150. &mdash;<em> Ž. Jirou&scaron;ek,</em> Novi prilozi za povijest crkve sv. Katarine u Zagrebu, II, Izvori (disertacija), Zagreb 1943.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; I. Bh.</p>
<p><strong>ALTICHIERO DA ZEVIO (Aldighiero, Alighieri),</strong> talijanski slikar (Zevio kraj Verone, oko 1320 &mdash; oko 1385/90). Osnivač slikarske &scaron;kole u Veroni, gradu bogatih tradicija u arhitekturi i skulpturi. Razdoblje, u kojemu se pojavljuje A., epoha je dinamičkih sukoba u dru&scaron;tvenim odnosima; u ovo se doba ekonomski izdižu tal. gradovi, i njihovi stanovnici &mdash; u borbi sa starim poretkom i shvaćanjima &mdash; utječu i na temeljne promjene u likovnim umjetnostima. Logično se i Giottov zahvat, koji ide za razbijanjem skolastičko-bizantsko-gotičke ukočenosti, razvija u smislu daljeg oslobađanja slikarskog izraza, kao odraz afirmacije i jačanja novih ekonomskih snaga tal. gradova s njihovom humanistički orijentiranom ideologijom. Prema tome A. dosljedno razvija svoj izraz slobodniji u crtežu, bogatiji u modeliranju i življi u koloritu. U tom smislu njegov je utjecaj na razvoj slikarstva u sjev. Italiji pa sve do Parme i Bologne bio vrlo jak.<br /> DJELA: U Padovi (1376&mdash;79) freske u kapeli S. Felice u bazilici S. Antonio, u crkvi Eremitani i oratoriju S. Giorgio (uz suradnju J. d&rsquo;Avanza, njegova učenika). U Veroni (poslije 1380) freska<em> Raspeće</em> u korskoj kapeli Cavelli crkve S. Anastasia.<br /> LIT.:<em> P. Schubring,</em> Altichiero und seine Zeit, Leipzig 1898. &mdash;<em> P. Toesca, </em>Il Trecento, 1951.</p>
<p><strong>ALTILUK</strong> (tur., alti<em> &scaron;est, &scaron;estak</em>), turski krupniji srebrni novac, kovan od sultana Mahmuda II (1808&mdash;39) do novčane reforme 1844, težine 12<em> g</em><em>,</em> promjera 38<em> mm</em><em>,</em> vrijedan 6 pijastera ili 240 para.&nbsp;&nbsp;&nbsp;&nbsp;&nbsp;&nbsp; I. Ro.</p>
<p><strong>ALTIN (altun),</strong> turski zlatni novac, kovan od 1454 u težini od 3,43<em> g</em><em>,</em> veličine 18&mdash;21<em> mm,</em> od zlata 965 tisućina. Na licu je navedeno ime sultana, kovnica i godina dolaska sultana na prijestolje, na naličju inskripcija općeg značenja. Altini su tehnički pažljivo rađen novac, natpisi su im jasni i vrlo lijepo stilizirani. Kovani su i kod nas u Srebrenici za sultana Sulejmana I (1520&mdash; 66) i u Čajniču za Selima II (1566&mdash;74).&nbsp; J. Ro.</p>
<p><strong>ALTIS</strong> (grč. Ἄ&lambda;&tau;&iota;&sigmaf;), sredi&scaron;te Zeusova sveti&scaron;ta u Olimpiji, prostor nepravilna četvrtasta oblika ograđen zidom iz grč. i rim. vremena. Tu se nalaze najvažniji spomenici olimpijskog sveti&scaron;ta: prastari hram posvećen Heri (v.<em> Heraion</em>);<em> Metroon,</em> mali hram posvećen Kybeli, slabo sačuvan (iz &larr; V<em> st.)</em>; dvanaest malih votivnih hramova;<em> Zeusov hram</em> (iz &larr; V <em>st.</em>); heksastilni dorski peripter, najveći u Olimpiji, u kojem se nalazio Fidijin kip Zeusa izrađen u hrizelefantinskoj tehnici;<em> Filippeion,</em> mali okrugao peripter iz makedonskog vremena. U sredini Altisa nalazio se na otvorenu prostoru Zeusov žrtvenik.</p>
<p><strong>ALTOMONTE, 1. Andreas,</strong> austrijski graditelj kasnobaroknog razdoblja (?, 1699 &mdash; Beč, 13. VI. 1780). Kao graditelj radi u službi obitelji Schwarzenberg, od 1759 dvorski inženjer, a od 1763 scenograf bečkog dvorskog kazali&scaron;ta.<br /> <strong>2. (Hohenberg), Martin,</strong> austrijski slikar (Napulj, 8. V. 1657 &mdash; Heiligenkreuz, 14. IX. 1745). Učenik C. Maratte, od 1684 u službi J. Sobjeskoga u Var&scaron;avi, a od 1703 u Beču. Rutiniran slikar, koji je po shemama kasnog baroka radio freske u Beču (sakristija katedrale sv. Stjepana), St. P&ouml;ltenu, Linzu i Salzburgu (dvorac Mirabell) i oltarske slike u spomenutim gradovima. Portretist i crtač (radovi u bečkoj Albertini). Njegovih slika ima u Sloveniji (Ljubljana, Vel. Nedelja) i na Krku (Ba&scaron;ka,<em> Anđeo</em> u posjedu obitelji Volarić).</p>
<p><strong>ALTRIPP, Alo</strong> (pravo ime<strong> Friedrich Schl&uuml;ssel</strong>), njemački slikar i grafičar (Altrip na Rajni, 25. IX. 1906&mdash;). Studirao u M&uuml;nchenu i Dresdenu. Od 1946 izlaže samostalno i grupno u Njemačkoj, Houstonu i New Yorku. God. 1927&mdash;29 priklanja se pravcu<em> Neue Sachlichkeit</em>; poslije napu&scaron;ta figuralno slikanje i prelazi na apstraktni izraz.</p>
<p><strong>ALUMINIJSKI TISAK (algrafija</strong>), tehnika plosnatog grafičkog tiska. Osniva se na principu uzajamnog odbijanja vode i masti (kao i litografija), samo se ovdje kao matrica ne upotrebljava kamen već aluminijska ploča. Na ploču se nanese crtež litografskom kredom ili tu&scaron;em, nakon čega se ploča prelije rastopinom fosforne kiseline, gumiarabike i vode. Kiselina će lagano izjesti samo one dijelove ploče, na kojima nema crteža. Ploča se zatim ispere i prelije vodom, koja će također prionuti samo na mjestima, na kojima nema masnog crteža. Sada se valjkom nanosi masna litografska boja, koja će se prihvatiti samo masnog crteža, a odbiti od vode. Na ploču se položi papir i izvr&scaron;i otisak. Otiskivanje se većinom vr&scaron;i u rotacionim &scaron;tamparskim strojevima, jer je to jeftin i brz način izvođenja velikog broja otisaka. U upotrebi od 1892.</p>
<p><strong>ALUNNO, Niccol&ograve; di Foligno </strong>v.<em> Niccol&ograve; di Liberatore</em></p>
<p><strong>ALVA,</strong> izraelski slikar (Berlin, 1921&mdash;). God. 1935&mdash;55 živi u Engleskoj, zatim u Parizu. Prvi put samostalno izlaže u Palestini 1934, a nakon toga u Londonu, New Yorku, Jeruzalemu i Bruxellesu. Svoje prvo apstraktno platno<em> Composition dinamique </em>naslikao je 1945. Izražava se ideogramima, koji su figurativni ili apstraktni, ali uvijek sažeti na nekoliko poteza.</p>
<p><strong>ALVARES, 1. Balthazar,</strong> portugalski graditelj iz XVI i poč. XVII<em> st.</em> Učenik A. Alvaresa i F. Terzia, pod utjecajem J. de Herrere. Gradi mnoge crkve prema tlocrtnoj shemi tal. baroknih jezuitskih crkava, bazilike natkrite sa crno-bijelo kasetiranim bačvastim mramornim svodom, sa dva tornja i niskom kupolom nad križi&scaron;tem (karakteristika njegove &scaron;kole). Po broju djela, stilskim odlikama i utjecaju, koji je vr&scaron;io na svoju epohu, najznačajniji je portug. arhitekt onoga vremena.<br /> DJELA: Kralj. palače Santarem, Almeirimi Salvaterra; S. Ant&acirc;o (Lisabon); samostan S. Vincent de Fora; nacrti za klaustar S. Bento (Coimbra); S. Bento (Lisabon).<br /> <strong>2. Don Manuel,</strong> &scaron;panjolski kipar (Salamanca, 1727 &mdash; Madrid, 1797). Djeluje u doba potpune stagnacije &scaron;panj. skulpture, koju nastoji preporoditi usvajanjem antičkih uzora; po tome je jedan od prethodnika klasicizma. Glavna su mu djela kipovi i grupe za madridski dvor, crkve i<em> Prado,</em> izrađeni djelomice u &scaron;tuku.<br /> <strong>3. Juan,</strong> graditelj iz početnog razdoblja &scaron;panjolskog baroka, djelovao oko 1600. Dovr&scaron;io dvije crkve, koje je Pedro de Esquerra započeo u plateresknom stilu: crkvu u Malpartidi u Estramaduri i crkvu u mjestu Miajadas. Sagradio stubi&scaron;te u samostanu u Plasenci-i, poznato po smjelom arhitektonskom rje&scaron;enju.</p>
<p><strong>ALVAREZ Y CUBERO, Jos&eacute;,</strong> &scaron;panjolski kipar (Priego, 23. IV. 1768 &mdash; Madrid, 26. XI. 1827). Klasicist, koji se formirao pod utjecajem A. Canove i B. Thorwaldsena u Rimu, gdje sudjeluje kod izvođenja dekorativnih radova u Kvirinalu. Od 1816 u službi dvora u Madridu, 1826 direktor akademije S. Fernando. Autor vladarskih statua, nadgrobnih spomenika, mitolo&scaron;kih likova i grupa<em> (Apolon; Venera; Dijana; Prometej; Heraklo u borbi s lavom; Antiloh i Memnon).</em></p>
<p><strong>ALVEOLA</strong> (lat. alveolus<em> mala &scaron;upljina</em>), mala udubina, &scaron;upljina u čeljusti, u kojoj se nalazi zub. U dekorativnoj umjetnosti, element, primjenjivan u maurskom graditeljstvu (Granada, C&oacute;rdoba) kao ukras svodova, koji podsjeća na stalaktitske formacije. U umjetnom obrtu zovu se alveole &scaron;upljine u prstenju, u koje se umeće drago kamenje.</p>
<p><strong>ALVERIA</strong> v.<em> Dobropoljci</em></p>
<p><strong><em>ALVONA</em></strong> v<em>.</em> <em>Labin</em></p>
<p><strong>ALXENOR</strong> v.<em> Alksenor</em></p>
<p><strong>AMADEO (Omedeo, degli Amadei), Giovanni Antonio</strong>, alijanski graditelj i kipar (Pavia, 1447 &mdash; Milano, 27. VIII. 1522). U Bergamu u<em> Cappella Colleoni</em> (1470&mdash;75) izradio nadgrobne spomenike Medeje Colleoni i kondotijera Bartolommea Colleonia. God. 1491 dekorirao fasade<em> Certose di Pavia.</em> Surađivao kod gradnje gotičke katedrale u Milanu unoseći neke renesansne elemente (okviri prozora). Njegove su fasade bogato ukra&scaron;ene medaljonima, viticama, puttima, reljefima i bareljefima, u kojima se ukr&scaron;tavaju domaće lombardijske tradicije s antičkim, toskanskim i veneciianskim utjecajima. Glavno njegovo djelo, grobnica G. i V. Borromea (Isola Bella, Lago Maggiore), tipičan je primjer lombardijskog renesansnog mauzoleja.</p>
<p><strong>AMADORI (dell&rsquo;Amadore), Francesco di Bernardino,</strong> talijanski klesar (Castel Durante, ? &mdash; Rim, 3. XII. 1555). Od 1530 do smrti privržen pomoćnik Michelangela, koji ga naziva<em> Urbino.</em> God. 1542 majstor mu povjerava dio klesarskih radova na nadgrobnom spomeniku Julija II; obavljao i zanatske poslove kod stvaranja<em> Posljednjeg suda</em> u Sikstini.</p>
<p><strong>AMAJLIJA</strong> (lat. amolire<em> ukloniti, odstraniti</em>), predmet, kome se pripisuje nadnaravna moć, te se nosi kao za&scaron;tita protiv uroka, bolesti i nesreće. Amajlija ima raznih vrsta i oblika, često umjetnički izrađenih; obično se nose oko vrata ili oko ruke.</p>
<p><strong>AMALFI,</strong> gradić u provinciji Salerno, juž. Italija; izgrađen stepenasto oko zaljeva na padinama brda Lattari. Osnovan u rim. doba, od VIII<em> st.</em> pod vla&scaron;ću Napulja, u IX<em> st.</em> samostalan, od X<em> st.</em> priznaje vrhovnu vlast Bizanta, 1073 zauzimaju ga Normani, a od poč. XII<em> st.</em> pod sicilskim kraljevstvom. Opadanje grada i njegovih kolonija trgovačkog karaktera počinje, po&scaron;to je pizanska mornarica opljačkala i uni&scaron;tila veći dio grada. &mdash; Sačuvani su neki detalji građanske arhitekture IX&mdash;XII<em> st.</em> Najistaknutiji je umjetnički spomenik katedrala S.<em> Andrea,</em> u kojoj se slikovito stapaju sicilski, arapsko-normanski, langobardski, gotički i rimsko-toskanski utjecaji. Ispred fasade, ukra&scaron;ene inkrustacijama od raznobojnog mramora, nalazi se atrij, čije trifore s isprepletenim lukovima gotičkih oblika počivaju na ant. stupovima. Isti motiv lukova ponavlja se u klaustru uz katedralu,<em> Chiostro del paradiso</em> (gradio ga je 1104 Giulio di Stefano). Uz katedralu bazilikalnog tipa stoji trokatni zvonik (1180&mdash;1276) sa slijepim arkadama, a oko njegova kupolastog zavr&scaron;etka sagrađena su 4 manja tornjića. Bogato ukra&scaron;ena brončana vrata bizant. provenijencije potječu iz 1066. God. 1701 unutra&scaron;njost je barokizirana; katedrala je restaurirana potkraj XIX<em> st.</em> Tom je prilikom njezina vanj&scaron;tina obnovljena pomno i vjerno, dok je unutra&scaron;njost zadržala stereotipni aspekt settecenta.</p>
<p><strong>AMALGAM</strong> (arap. al malgham od grč. &mu;&alpha;&lambda;ά&tau;&tau;&epsilon;&iota;&nu;v<em> umek&scaron;ati</em>), legura žive i neke kovine. Česti su amalgami zlata, srebra i kositra. Kositrenim amalgamom premazivale su se staklene ploče i tako dobivala ogledala. U općenitom značenju a. je sinonim za čvrst i stalan spoj.</p>
<p><strong>AMALI, Paolo,</strong> talijanski graditelj, djeluje sredinom XVII<em> st. </em>u Rimu. Po njegovoj osnovi dograđena je 1643 palača<em> Doria-Pamfili</em> sa svečanim baroknim stubi&scaron;tem. U njoj se nalazi galerija slika istog imena.</p>
<p><strong>AMALTEO, Pomponio,</strong> talijanski slikar (Motta di Livenza, 1505 &mdash; San Vito, 9. III. 1588). Učenik, sljedbenik i zet Pordenonea; jednako kao i njegov učitelj djeluje na području Furlanije (zidne i oltarske slike). Tehnički vje&scaron;to, ali bez vlastite invencije, komponira velike mase u freskama i primjenjuje kolorit Venecijanaca. Također kipar i bakropisac.</p>
<p><strong>AMAM </strong>(<strong>hamam;</strong> arap. hamma<em> grijati</em>), t. zv. tursko kupali&scaron;te, koje u islamskom svijetu postoji kao nastavak rimskih terma. Amami su u arhitektonskom pogledu jednostavne građevine s praktičnim rasporedom prostorija za svlačenje, znojenje u vrućoj pari i kupanje. U pojedinim gradovima Arabije i Turske nalazile su se tisuće kupali&scaron;ta. Arapi su ih prenijeli u sjev. Afriku i &Scaron;panjolsku.</p>
<p><strong>AMAN, Teodor,</strong> rumunjski slikar (C&acirc;mpulungu, 20. III. 1831 &mdash; 19. VIII. 1891). Studira u Bukure&scaron;tu i Parizu kod M.-M. Drollinga i F.-E. Picota. Na način pari&scaron;kog<em> Salona </em>i<em> &Eacute;cole des Beaux-Arts</em> radi kompozicije s hist. temama, prizore i tipove iz rumunj. nar. života, portrete i mrtve prirode. Jedan od osnivača i prof. Umjetničke akademije u Bukure&scaron;tu; njegov atelier pretvoren je u muzej.</p>
<p><strong>AMAN-JEAN, Edmond-Fran&ccedil;ois,</strong> francuski slikar (Chevry Cossigny, 1860&mdash;1935). U presudnom razračunavanju između akademskog tradicionalizma i novih slikarskih avangardističkih struja, proiza&scaron;lih iz impresionizma, A.-J. ostaje po sredini. Bliz je G. Seuratu, a kasnije P. Besnardu, s kojim osniva<em> Salon des Tuileries,</em> no u likovnom izrazu kreće se po liniji manjeg otpora, ostajući na pozicijama virtuoznog kolorizma (portreti, dekorativni panoi). Crtač, rastelist, grafičar, pisac studija o Vel&acirc;zquezu, jap. umjetnosti i Salonima.</p>
<p><strong>AMASIS</strong> (grč. Ἄ&mu;&alpha;&sigma;&iota;&sigmaf;), grčki slikar vaza iz Atike (druga pol. &larr; VI sr.). Njegova je signatura uz oznaku &mu;&rsquo;έ&pi;&omicron;ί&epsilon;&sigma;&epsilon;&nu; (m&rsquo;epoiesen<em> načinio, proizveo me je</em>) nađena na 7 vaza, 3 amfore i 4 vrča za vino s crnim figurama, izvedenim vrlo precizno i fino. A. je predstavnik strogog arhajskog atičkog stila.</p>
<p><strong>AMATER</strong> (lat.; franc, amateur<em> ljubitelj</em>). Ova riječ označuje čovjeka, koji voli umjetnost, odnosno koii se u dokolici bavi umjetničkim radom, a nema stručnu spremu, niti mu je umjetnost profesija. A. je također naziv za nestručnog sakupljača umjetničkih djela. U XVII<em> st.</em> nazivali su ih<em> curieux</em> (ljubitelj umjetnosti).</p>
<p><strong>AMATI, Carlo,</strong> talijanski graditelj (Monza, 22. VIII. 1776 &mdash; Milano, 23. III. 1852). Učio kod L. Pollaka, G. Albertolia i G. Zanoie na Accademia di Brera u Milanu, gdje je 1817 postao profesor. God. 1806 radio zajedno sa G. Zanoiom na dovr&scaron;enju fasade katedrale u Milanu. U svojim djelima oslanja se na klasične uzore.<br /> DJELA: Crkva u Casate Nuovo, Brianza;<em> Cappella delle Grazie,</em> Monza; crkva 5.<em> Carlo Borromeo,</em> Milano (okrugla građevina po uzoru na Panteon u Rimu). &mdash; Knjiga<em> Antichit&agrave; di Milano,</em> 1804.</p>
<p><strong>AMATO, Paolo,</strong> talijanski graditelj (Ciminna na Siciliji, 24. I. 1634 &mdash; Palermo, nakon 1714). U Palermu gradio baroknu crkvu<em> Salvatore</em>, eliptičnog tlocrta (radovi započeli 1682), izveo portal crkve<em> Valverde, </em>fontanu<em> Garraffo,</em> dekorirao kapele sv. Lucije i Bogorodice. Radio nacrte za oltare, nadgrobne spomenike i za razne skulptorske ukrase. Napisao traktat:<em> Nuova pratica di prospettiva</em> (1714&mdash;33, dovr&scaron;en poslije njegove smrti), sa 35 bakroreza, od kojih je neke sam izradio.</p>
<p><strong>AMAURY-DUVAL, Eug&egrave;ne-Emmanuel</strong> (zapravo<strong> Pineu-Duval</strong>), francuski slikar (Montrouge, 16. IV. 1806 &mdash; Pariz, 29. IV. 1885). Učenik i sljedbenik J.-A.-D. Ingresa, portretist. U svome kasnijem razvoju prelazi na hist., sakralne, i dekorativne kompozicije, koje u svojoj korektnosti ne prema&scaron;uju prosječnost. Napisao dvije knjige, koje su značajan prilog za poznavanje Ingresove &scaron;kole,<em> Souvenirs de jeunesse</em> i<em> L&rsquo;Atelier d&rsquo;Ingres.</em></p>
<p><strong>AMAZONKE</strong> (grč. &rsquo;A&mu;&alpha;&zeta;ό&nu;&epsilon;&sigmaf; Amazones), po grč. mitu, pleme ratničkih žena, koje se s Kavkaza doselilo u Kapadokiju u Maloj Aziji. Predočuju se isprva odjevene kao grč. ratnici, a kasnije u skitskoj no&scaron;nji, u hlačama, uskoj haljini bez rukava i sa skitskom kapom. Naoružane su dvosjeklom sjekirom i &scaron;titom u obliku polumjeseca (amazonski &scaron;tit). Likovi amazonka, a naročito njihova legendarna kraljica Pentezileja, pojavljuje se na grč. vazama već od &larr; VI<em> st.</em> Oko &larr; 460 naslikao je Mikon u atenskoj<em> Stoa Poikile</em> bitku s amazonkama. U plastici su lik amazonke prikazivali Poliklet, Fidija i Kresilas; amazonomahija je čest motiv reljefa na frizovima. Taj se motiv održava u II i III<em> st.</em> na rim. sarkofazima, a kasnije se javlja kod P. P. Rubensa, A. Feuerbacha, F. Stucka i u klasicističkoj skulpturi.</p>
<p><strong>AMBERGER, Christoph,</strong> njemački slikar (oko 1500 &mdash; Augsburg, 1561 ili 1562). Formirao se pod utjecajem H. Burgkmaira. Njegove oltarske slike ukazuju na tal. maniru, koja postaje karakterističan faktor u razvoju njem. renesansnog slikarstva u XVI<em> st.</em> U Augsburgu radio slike na fasadama i portrete obilježene mekim kolorističkim tretmanom, koji podsjeća na Venecijance. Glavno mu je djelo trokrilna oltarska slika u augsbur&scaron;koj katedrali iz g. 1554.</p>
<p><strong>AMBITUS</strong> v.<em> Deambulatorij</em></p>
<p><strong>AMBLEM</strong> (franc,<em> embl&egrave;me</em>), u prvotnom značenju, reljefni ukras, na pr. na trbuhu vaze od kovine ili pečene gline. Amblemi s heraldičkim značenjem pojavljuju se od Srednjeg vijeka na &scaron;titovima, zastavama, upotrebnim i ukrasnim predmetima. A. je danas općenito oznaka za alegorijski ili simbolički atribut.</p>
<p><strong>AMBOISE,</strong> grad u departmanu Indre-et-Loire u Francuskoj, izgrađen oko rimskog castruma, &scaron;to su ga 882 razorili Normani. Dvor A. sagrađen je za Karla VIII, a pregrađivan za Luja XII i Franje I. Mje&scaron;avina je gotičkih i renesansnih elemenata, u kojoj pretežu posljednji. Kod pregradnja sudjeluju tal. majstori, koji su planirali park.</p>
<p><strong>AMBON </strong>(<strong>amvon;</strong> grč. <em>ἄ</em>&mu;&beta;&omega;&nu; ambon), povi&scaron;eno mjesto u kr&scaron;ćanskoj bazilici, na kojem se za vrijeme liturgiie čitala poslanica i evanđelje. A. je isprva smje&scaron;ten u glav. brodu, redovno u prostoru ispred sveti&scaron;ta. Počev&scaron;i od XI<em> st.</em> razvija se u propovjedaonicu, koja dobiva znatno vi&scaron;i smje&scaron;taj, uza zid ili stup u glav. brodu. U pravoslavnoj crkvi a. je zadržao prvotan oblik povi&scaron;ene govornice; nalazi se ispred ikonostasa, a služi za čitanje dijelova Sv. pisma.</p>
<p><strong>AMBRA</strong> (arap.<em> anbar</em>), mirisna, sivosmeđa, lagana i masna tvar, poput voska. Pronalazi se na morskoj povr&scaron;ini, najče&scaron;će u Indijskom oceanu, a vjerojatno je produkt probave moluska; nalazi se u crijevu ulje&scaron;ure. Zbog mirisa služi za izradbu parfema. Osim sive ambre postoji i žuta ambra ili jantar, prozirna fosilna smola. Služi za izradbu male plasti;e i ukrasnih predmeta (v. <em>Jantar).</em> Pridjevom ambriran (franc,<em> ambr&eacute;</em>) označuje se u slikarstvu topal, zlaćan ton boje meda.</p>
<p><strong>AMBROGIO DA MILANO </strong>(zvan i <strong>Ambrogino, Ambrogio di Antonio da Urbino, Ambrogio Barocci, Ambrogio d&rsquo; Antonio Baroccio</strong>), talijanski kipar (Milano, sredina XV<em> st. </em>&mdash; ?, poslije 1520). Spominje se kao &raquo;lapicida et sculptor&laquo;. Renesansni dekorater, koji je u Urbinu, Ferrari i Veneciji izveo kiparske radove u int&eacute;rieurima s alegorijskim, heraldičkim i arabesknim motivima, te nadgrobne spomenike na način toskanskih quattrocentista.</p>
<p><strong>AMBROSI, Francesco (Franco),</strong> talijanski drvoreza bar. Spominje se 1593&mdash;1607 u Urbinu, gdje je rezbario u drvu dekorativne dijelove oltara i crkvenog namje&scaron;taja, i izrađivao okvire za slike, vrata i dr., aplicirajući ukrasne elemente korintskog stila.</p>
<p><strong>AMBROSIANA, 1. Biblioteca A.,</strong> jedna od najznačajnijih hist. knjižnica, smje&scaron;tenu Pal. dell&rsquo;Ambrosiana u Milanu, koju su gradili F. Mangone i F. M. Ricnini u XVII <em>st.</em> za kardinala F. Borromea, koji je osnovao biblioteku 1602. Pala je pro irena 1829&mdash;36. Biblioteka ima oko 400.000 sv. &scaron;tampanih djela. Od 2500 inkunabula najvrednije su: Vergilijeva djela (Mleci 1470) i Boccaccio (Mleci 1471). Od oko 30.000 rukopisa (na hebr., sirijskom, arap., grč., lat., provansalskom, tal. i dr. suvremenim jezicima) ističu se: sirijske verzije<em> Biblije, Ilias picta</em> III&mdash;IV<em> st., </em>palimpsesti Plauta i Cicerona,<em> Divina commedia</em> iz 1353, Petrarkin <em>Vergilije</em> (s minijaturama Simona Martinia) i dr. Povezana je sa zbirkom slika<em> (Pinacoteca).</em><br /> <strong>2. Pinacoteca</strong> A. F. Borromeo je 1618 osnovao Akademiju lijepih umjetnosti i priključio joj umjetničku zbirku, koja se postepeno povećavala. Za napoleonskih ratova dio umjetnina odnesen je u Francusku (od toga je ne&scaron;to vraćeno). I Pinacoteca je smje&scaron;tena u Pal. dell&rsquo;Ambrosiana. Ima slike: A. Vivarinia, Bartolommea Veneta, C. Dolcia, B. Butinonea, A. Magnasca, M. Pretia, S. Botticellia, J. Bruegela, P. Brilla, A. Medulića <em>(Poklonstvo mudraca)</em> te djela Leonarda i njegova kruga (A. Solaria, A. de Predisa, G. A. Boltraffia, B. Luinia i F. Melzia); minijature J. Klovića-Clovia<em> (Obraćenje sv. Pavla);</em> grafička djela suvremenih majstora; crteže: D. Dossia, A. Pisanella, P. Pollaiuola, Rafaela, A. D&uuml;rera, H. Aldegrevera, Bramantina; kiparska djela: F. Baroccia, A. della Robbie, Mina da Fiesole, A. Canove, B. Thorwaldsena; fragmente zidnih slika iz XI<em> st.; </em>flamanske bjelokosti; portrete milanskih porodica. Najznačajniji je dio inventara<em> Codice Atlantico,</em> autograf Leonarda da Vincia. Povremeno priređuje specijalne tematske izložbe (crteži, grafika) iz svojih bogatih inventara.</p>
<p><strong>AMBROZIĆ, Katarina,</strong> istoričar umetnosti (Mostar, 27. III. 1925&mdash;). Filozofski fakultet zavr&scaron;ila u Beogradu 1948, doktorirala u Ljubljani sa tezom<em> Nadežda Petrović i počeci moderne. </em>Od 1948 radi u Narodnom muzeju u Beogradu. Stalni likovni kritičar<em> Književnih novina</em> i jedan od likovnih kritičara Radio-Beograda. Napisala dva filmska scenarija:<em> Nadežda Petrović</em> (sa L. Trifunovićem) i<em> Risto Stijović,</em> oba realizovana 1958. Objavila velik broj napisa, kritika i prikaza, uglavnom o savremenoj umetnosti.<br /> BIBL.:<em> Poklonjenje mudraca u Narodnom muzeju,</em> Muzeji, 1952, 7;<em> Prilozi biografijama na&scaron;ih slikara,</em> Naučni zbornik Matice srpske, 1953 i 1954;<em> Dva srpska slikara prve polovine XJX v. u Modernoj galeriji u Zagrebu,</em> 1954; <em>Nadežda Petrović</em> (disertacija, u &scaron;tampi);<em> Prva jug. umetnička kolonija,</em> Zbornik Narodnog muzeja, 1958, 1<em> Srpska &scaron;tampa o slovenačkim umetnicima u prvoj četvrtini XX v.,</em> ZUZ, 1959;<em> Kubizam,</em> 1959.<strong>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; </strong>L. Trć.</p>
<p><strong>AMBROZY, V&aacute;clav Bernhard,</strong> če&scaron;ki slikar (Kutna Hora, 2. VII. 1723 &mdash; Prag, 30. IV. 1806). Portretist na dvoru Marije Terezije, posljednji predstavnik slikarskog ceha u Pragu, &scaron;to ga je osnovao Karlo IV, a ukinuo Josip II. Na način kasnih mletačkih manirista radi oltarske slike i freske u crkvama, dvorovima i na pročeljima kuća. Radovi mu se nalaze u Pragu, a pojedine stropne slike u pokrajini (dvor Me&scaron;ice).</p>
<p><strong>AMENDOLA, Giovanni Battista,</strong> talijanski kipar (Episcopio, pokrajina Salerno, 18. I. 1848 &mdash; Napulj, 17. XII. 1887). Učio u Napulju kod A. Busciolania, zatim na akademiji. Putuje po Francuskoj i Engleskoj; 1884&mdash;85 zaposlen u &Scaron;kotskoj. Radio velike statue (spomenik lorda Twinddalea, Addington), biste (princ Amadeo, u peristilu kazali&scaron;ta u Salernu; slikar Alma Tadema) i male skulpture<em> (Miss Lucy; Djevojčica)</em>. Izlagao u Napulju, Parizu i Londonu. Njegove velike statue zaostaju za radovima u sitnoj plastici, koji imaju veristička obilježja s romantičnom primjesom.</p>
<p><strong>AMERICAN ABSTRACT ARTISTS</strong> (skraćeno<strong> AAA</strong>), grupacija amer. apstraktnih slikara osnovana 1936 u New Yorku. Prvu izložbu priredila je 1937 u New Yorku; otada priređuje redovite izložbe svake godine u vlastitom salonu. Osnivači i prvi članovi bili su I. Bolotowski, J. Albers, F. L&eacute;ger, L. Moholy-Nagy, A. E. Gallatin, P. Mondrian, K. Knaths i G. Morris, koji je do 1951 vr&scaron;io funkciju predsjednika. Program grupe formuliran je u zajedničkim izjavama, &scaron;tampanim u katalozima izložba 1938 i 1939 G. Morris pi&scaron;e: &raquo;Apstraktni umjetnici treba da razgolite umjetnost do same srži, gdje se napajaju, i odakle sve kulture crpu svoj život.&laquo; Grupa<em> AAA</em> objavljuje redovno godi&scaron;nje izvje&scaron;taje o izložbama, a posebne spomen-knjige izdaju 1938 u povodu dvogodi&scaron;njice i 1946<em> (The World of Abstract Art)</em> u povodu desetgodi&scaron;njice osnivanja.</p>
<p><strong>AMERIGHI (Amerigi, Merighi, Morigi)</strong> v.<em> Caravaggio, Michelangelo</em></p>
<p><strong>AMERIKA,</strong> jedan od pet kontinenata Zemlje. Proteže se od 71&deg;N do 56&deg;S, stvarajući gotovo most između dviju polarnih zona. Od Evrope je odvaja Atlantski, a od Azije Tihi ocean; na sjeveru se približava Evropi i Aziji, s kojima je u mlade geolo&scaron;ko doba bila povezana. Dijeli se na<em> Sjev.</em> i na<em> Juž. Ameriku, </em>koje spaja usko kopno &mdash; <em>Srednja Amerika.</em> Ime A. pojavljuje se 1507 u djelima njem. kozmografa Martina Waldseem&uuml;llera, koji ju je tako nazvao po tal. pomorcu Amerigu Vespucciu.<br /> <strong>Indijanci,</strong> prastanovnici Amerike i njihovi dana&scaron;nji potomci. Naziv potječe od prvih osvajača, koji su stupiv&scaron;i na amer. tlo vjerovali, da su stigli u Indiju (kasniji istraživači nazivaju ih i <em>Red Indians</em> ili<em> Redskins</em>). Podrijetlo Indijanaca nije do danas potpuno obja&scaron;njeno. Plemena različitih rasnih, jezičnih i kulturnih karakteristika stizala su u Ameriku u mnogim migracijama i u razna vremena. Najstariji naseljenici, australske i melanezijske pripadnosti, ostavili su tragove u Srednjoj Americi, u brazilskoj pra&scaron;umi i u Chacu; za njima stižu sa sjevera mongoloidi, kojih se značajke mogu uočiti kod plemena Ognjene Zemlje; nakon toga dolaze Evropljani, a najzad, potkraj ledenog doba, jedna skupina mongoloida, Eskimi.<br /> U doba evr. osvajanja (XVI<em> st.</em>) najveći dio amer. stanovni&scaron;tva živi u neolitiku. No ono je u mnogo kraćem roku razvilo svoje životne sposobnosti i do&scaron;lo do rezultata, za koje su ljudi Staroga svijeta trebali mnogo milenija. Obrađivanje kukuruza, koje datira od &larr; 6000, bilo je temelj za daljnji uspon njihovih najvi&scaron;ih kultura. Dodu&scaron;e, dva &scaron;iroka pojasa amer. Sjevera i Juga ne znaju za poljoprivredu; tamo&scaron;nja su plemena ili sabirači plodova ili lovci ili ribolovci. A. je dala Evropi kulturne biljke kao &scaron;to su kukuruz i krumpir, duhan, kakaovac i rajčica. Međutim, Indijanci ne poznaju ni plug ni kola, niti imaju životinje za vuču (osim pse na Sjeveru). Glavne su im domaće životinje pas, ljama i alpaka. Najrasprostranjenija je proizvodnja u Americi izradba keramičkog posuda, ali Indijanci ne znaju za lončarsko kolo. Ra&scaron;ireno je i tkanje, ne samo od vunenih nego i od pamučnih niti. Oruđe je uglavnom kameno. U nekim krajevima Sjev. Amerike Indijanci obraduju bakar iskucavanjem na hladno, u predjelima Meksika i Anda tale i obraduju bakar, zlato i srebro, a plemena Perua proizvode i broncu. Od indijanskog oružja najrasprostranjenije je koplje, pa buzdovan i bradva, no u upotrebi su i raznovrsni lukovi. Najopćenitiji tip amer. nastambe jeste koliba kružnog tlocrta, konična, okrugla ili kupolasta. Prema Sjeveru i na visoravnima, koliba je najče&scaron;će četvorokutne osnove s krovom na sliv ili ravnim<em> (Pueblos);</em> iz ovog tipa nastambe razvila se arhitektura najvi&scaron;ih amer. kultura. Karakterističan je namje&scaron;taj indijanskih nastamba viseća postelja i vertikalna kolijevka.<br /> Mnoga indijanska plemena (osobito u Sjev. Americi) organizirana su u rodove prema materinskom pravu (rjeđe prema očinskom); vi&scaron;e rodova stvara bratstvo, vi&scaron;e bratstava pleme. Samo neka plemena, koja su nastavala zemlje dana&scaron;njeg Meksika i Perua, uspjela su organizirati države. &mdash; Indijanci uglavnom vjeruju u jedno vrhovno biće, a usto obožavaju životinje (gavrana, kojota, bajoslovnu pernatu zmiju), nebeska tijela i pojave (sunce, mjesec, munju) i zemaljske pojave (ki&scaron;u i vodu). Vjeruju također u snagu maske i totema. Vjerski ceremonijal, kao i dru&scaron;tveni, veoma je složen i povezan s plesom, pu&scaron;enjem, opijanjem, no&scaron;enjem maska, bojadisanjem tijela, žrtvovanjem ljudi i antropofagijom.<br /> Indijanci Sjev. Amerike imaju slikovno pismo (veoma slično paleolitičkim crtežima po evr. spiljama); slikovno pismo ima i sjeveromeksički kulturni krug, a Maye su stvorili ideografsko pismo i vrlo razvijen način pisanja brojeva. Inke se sporazumijevaju (&raquo;dopisuju&laquo;) uzlovnim pismom. Muzika je slabo razvijena.<br /> Razvoj amer. kultura, polagan ali kontinuiran u toku tisućljeća, naglije se razbuktao prvih stoljeća na&scaron;e ere. Sporiji je kod Indijanaca Sjev. i Juž. Amerike, a brži kod plemena Srednje Amerike. Glavna kulturna žari&scaron;ta pretkonkvistadorskog doba nalazila su se u dana&scaron;njem Meksiku, Gvatemali, Hondurasu i Peru-u. U kulturama i umjetničkom izražavanju pojedinih indijanskih plemena postoje velike razlike; uza sve to očigledne su neke bitne zajedničke karakteristike, po kojima se umjetnička djela i druge tekovine amer. kultura mogu lako razlikovati od djela Evrope, Afrike, Azije, Australije i Oceanije. Međutim, postoje neke zajedničke crte u kulturama i neke očigledne sličnosti oblika u umjetnosti Amerike s jedne strane, te Azije i Oceanije s druge (na pr.: oružje, muzički instrumenti, odjeća, ornamenti, nastambe, nasilna deformacija lubanje, lov na glave i dr.). Iz toga proizlaze podvojena mi&scaron;ljenja, da li se amer. kultura razvijala izolirano i u kojoj mjeri.<br /> Umjetnost obadviju Amerika puna je simbola. Karakterizira je stanovita grozničavost, gustoća, gotovo prenatrpanost detalja, koji ipak sačinjavaju jedinstvenu, snažnu cjelinu, te izražavanje simbolima i kod religioznih i kod utilitarnih predmeta. Općenito se kroz svu amer. umjetnost provlače dva načina izražavanja, realizam i stilizacija, no oni se ne isključuju; nisu vezani ni uz vrijeme ni uz geografski smje&scaron;taj i često se mogu sresti na istom objektu. Upotrebljavaju se uglavnom i isti materijali; Indijanci vole mekan rad od perja, rezbare životinjske kosti, čest je ukras inkrustacija, obraduju tvrdo kamenje.<br /> Slikarstvo je primarni likovni izraz kod velikog dijela plemena jugozap. Sjev. Amerike (dana&scaron;nja Arizona, New Mexico, dijelom Colorado, Utah, Kalifornija, Nevada i Meksiko); Indijanci bogato oslikavaju i svoju keramiku i stijene svojih sveti&scaron;ta,<em> kiva.</em> Oslikanu keramiku i zidno slikarstvo imaju i Maye (osobito u Staroj državi), zatim meksikanske kulture, kod kojih je i slikovno pismo izraz visoke likovne kvalitete. U nekim kulturama prije Inka u Juž. Americi <em>(Chimu</em> u svom ranom razdoblju i<em> Nasca)</em> oslikavala se keramika najče&scaron;će simbolima ili geometriziranim ornamentima (kultura<em> Ice</em>).<br /> Skulptura dominira u obje Amerike i ima vrlo &scaron;irok teritorijalni i stilski raspon, u Sjev. Americi od totemističkih stupova sjeverozap. obale do realističkih prikaza ljudi i životinja, nađenih u nasipima Istoka; u Juž. Americi, od primitivnijih skulptura, koje prikazuju ljude karakteristično skraćenih tijela s velikim glavama (unutar granica kasnije države Inka i izvan tih granica), do simboličnih i realističnih prikaza, gotovo psiholo&scaron;ki tretiranih portreta na keramičkim posudama kulture<em> Chimu.</em> Indijanska skulptura kulminira u visokim kulturama Srednje Amerike; tu ona varira od simbolizma do naturalizma, a uvijek je vanrednih formalnih kvaliteta. Reljefna ili puna plastika najče&scaron;će upotpunjuje arhitekturu.<br /> Značajna stambena arhitektura u Sjev. Americi razvila se na jugozapadu. U pećinama, i izvan njih, izgrađivala su se zajednička plemenska naselja; to su veliki kompleksi kuća na nekoliko katova, dobro tehnički izvedeni. Arhitektura je u Srednjoj Americi drugačija, no ima sličnosti u načinu izgradnje velikih palača, u bogatstvu dekoracije i u stambenoj arhitekturi manjih dimenzija. Arhitektura Inka na visokim Andama Juž. Amerike posve je drugih oblika i kvaliteta. Nju karakterizira vanredna tehnička izvedba; bez ukrasa je i stroga; kod gradnje se često primjenjuju veliki kameni blokovi. To su možda najsavr&scaron;enija arhitektonska kamena ostvarenja, za koja se zna.<br /> Zajednički je arhitektonski izraz obadviju Amerika nasip, posvećen religiji, kultu mrtvih ili podignut radi obrane. To su monumentalna djela različitih dimenzija i oblika. Najodređeniji oblik imaju u Srednjoj Americi: tu je nasip visoka, strma, krnja, stepenasta piramida sa sveti&scaron;tem na vrhu. Nasipi se izvode od zemlje, a često se oblažu kamenim pločama.<br /> Evr. osvajanja u XVI<em> st.</em> i kolonizacija grubo su prekinuli slobodni razvitak amer. kultura. No indijanska se umjetnost ipak nije dala potpuno zatrti; prilagođena novim idejama i novoj vjeri, ogleda se na neobičnim baroknim fasadama crkava Lat. Amerike, zasićenim ornamentima (simboli, figure, biljke i životinje), blizim pretkonkvistadorskoj umjetnosti. Pa i neki su značajni arhitekti dana&scaron;njice (F. L. Wright i njegovi sljedbenici) pod utjecajem arhitekture drevne Amerike. Nema sumnje, da je indijanska umjetnost utjecala i na noviju evr. likovnu umjetnost, počev&scaron;i od fauvista i kubista. Nije jo&scaron; sasvim osvijetljeno, koliko je staroamer. umjetnost utjecala na noviji umjetnički razvoj same Amerike.<br /> LIT.:<em> U. H. Doering,</em> Die Indianische Kunst Amerikas, A. Springer, Kunstgeschichte, VI, Leipzig 1929. &mdash;<em> E. v. Sydow,</em> Die Kunst der Naturv&ouml;lker und der Vorzeit, Berlin 1932. &mdash;<em> W. Krickeberg,</em> Amerika, H. A. Bernatzik, Die grosse V&ouml;lkerkunde, III, Leipzig 1939. &mdash;<em> G. C. Vaillant,</em> Indian arts of America, New York 1939. &mdash;<em> D. Jenness,</em> Prehistoric Culture Waves from Asia to America, Annual Report of the Smithsonian Institution, Washington 1940. &mdash; <em>M. Cavarrubias,</em> The Eagle, the Jaguar and the Serpent, New York 1954.<br /> <strong>Sjeverna Amerika.</strong> Indijanci Sjev. Amerike žive u kamenom dobu sve do konkviste. Rijetko su naseljeni, primitivne religije i plemenskog dru&scaron;tvenog uređenja. Ponajvi&scaron;e su nomadi i sakupljači hrane; zemljoradnju (obradbu kukuruza) preuzela su plemena Jugozapada od srednjoamer. kulturnih plemena. Oni nikad nisu organizirali državu, niti je njihova umjetnost dosegla visinu nekih kultura Srednje i Juž. Amerike; no ona je ipak puna snage i svježine i veoma raznolika. Intenzivnija istraživanja i vrednovanja njihove kulture započela su potkraj prve pol. XX<em> st. </em>Suvremeni amer. autori (F. H. Douglas i R. d&rsquo;Harnoucourt) razdijelili su sjeveroamer. kopno na pet dijelova, koji se međusobno razlikuju po načinu umjetničkog izražavanja.<br /> Područje<em> gravera Arktika </em>poklapa se s područjem dana&scaron;njih Eskima, koji nastavaju prostrane predjele, od ist. Grenlanda, preko ruba Sjev. Amerike do krajnje sjeveroist. Azije. Pripadaju mongoloidnoj rasi, koja je stigla na amer. tlo vjerojatno prije mnogo tisuća godina. Žive od ribolova i lova na morske sisavce. Umjetnost gravera Arktika rezultat je dugog vremenskog razvitka; karakteristični su im elementi harpuna i uljenica. Najvredniji nalazi potječu s obala sjev. Aljaske. To su mali upotrebni i ukrasni predmeti od morževe kosti s ugraviranim ukrasima na poliranoj povr&scaron;ini. Nađene su i bjelokosne statuete, pa drvene skulptirane i polihromirane maske, veoma izražajne, često humorističke ili groteskne. Ova se umjetnost u svojoj biti ne razlikuje od eskimske umjetnosti Sibira, Grenlanda i ostale sjev. Amerike, ali se od nje ipak izdvaja i odlikuje finim linearnim ukrasima, pravim piktografskim pismom.<br /> <em>Rezbari Sjeverozapada</em> nastavaju krajeve južno od područja Eskima, uz juž. obale Aljaske do Kalifornije. Njihova nalazi&scaron;ta slabo su istražena i te&scaron;ko ih je datirati, jer se u hladnoj i ki&scaron;noj klimi tog obalnog pojasa nisu mogla sačuvati. Nađeni su predmeti od kamena, kosti i drva: masivno posuđe, obredni rekviziti i totemi u obliku živih bića. Ukrasi su urezani, često dopunjeni živim bojama. Ornament je obično stiliziran životinjski motiv, &scaron;to ukazuje na njihovu kasnu migraciju iz Sibira. &mdash; Zapisi iz XVIII<em> st.</em> govore o tkanjima, skulpturi i arhitekturi s tipičnim karakteristikama rezbara Sjeverozapada (i danas je u tim krajevima živo umjetničko stvaranje, koje upućuje na staru tradiciju).<br /> <em>Rezbari Dalekog Zapada</em> razvili su svoju umjetnost na malom dijelu juž. Kalifornije. Nađeni su mnogi drveni predmeti (osobito dobro u&scaron;čuvane kanoe), rezbareno kamenje i &scaron;koljke, masivno posuđe; predmeti su često ukra&scaron;eni zrncima bisera. &mdash; U XVI<em> st. </em>pisali su o umjetnosti ovih rezbara prvi osvajači; kasnije je slabo istraživana.<br /> Nalazi&scaron;ta<em> kipara Istoka,</em> zvanih i<em> Moundbuilders</em> (engl.<em> graditelji bregova, nasipa</em>) najbrojnija su i najbogatija sjeveroamer. nalazi&scaron;ta. Ipak ih je te&scaron;ko datirati, jer su razasuta na &scaron;irokom području, a malen je broj onih, kroz čije bi se slojeve mogao razabrati vremenski redoslijed. Mogu se podijeliti na kulture prema pojedinim nalazi&scaron;tima (Hopewell, Adena, Spiro Mound), geografskom smje&scaron;taju, a i etnografskim karakteristikama.<br /> Malo je ostataka nastamba i hramova, no ostali su brojni nasipi iz X&mdash;XV<em> st.;</em> posijani su sve od u&scaron;ća Mississippia i Floride do duboko u Kanadu. Običaj podizanja nasipa do&scaron;ao je u Sjev. Ameriku oko 1ooo. god., vjerojatno iz Srednje Amerike preko Texasa. Grade ih od zemlje, rjeđe od kamena. Oni su podloga za hramove, nastambe i utvrde ili su u vezi sa socijalnim i religioznim životnim oblicima plemena; ponekad su grobovi, u kojima su nađeni razni objekti. Oblici su nasipa najrazličitiji: kvadrat, mnogokut, krug, zmija, ptica, riba, pa i čovjek (jo&scaron; u XVI<em> st.</em> postojao je jedan nastanjeni nasip, <em>Etowah Mound</em> u juž. Georgiji). Najveći je nasip<em> Cakokia</em> (Mississippi, kraj St. Louisa), dug oko 360 m, &scaron;irok oko 235 m, visok 35<em> m</em><em>.</em> Među najljep&scaron;e nasipe ubraja se<em> The Great Serpent Mound</em>, dug oko 430 m.<br /> Kipari Istoka imaju veoma razvijen osjećaj za prostorno oblikovanje. Sačuvalo se mnogo njihove keramike jednostavnih oblika, s linearnim ukrasom (paralelnih linija na sjeveru, spiralnih na jugu). Posude su često u obliku životinje, dijelova životinje, u obliku fantastičnih bića, pa i ljudi. Izrađuju i monumentalnu kamenu skulpturu (realistički tretirane figure mu&scaron;karaca i žena nađene su u zap. Tennesseeu). Nađeno je također mno&scaron;tvo kamenih lula, raznih tipova i veličina, u realističkim životinjskim ili ljudskim oblicima; neke su od njih najfiniji primjerci prethist. prikazivanja živih bića. Kipari Istoka izrađuju i kamene posude u obliku životinja, kamene statuete, maske od kamena, &scaron;koljke ili drva u oblicima ljudskih bića, te nakit od listića tinjca i bakra (to su najvi&scaron;a i, čini se, jedina sjeveroamer. dostignuća u obradbi metala). Na manjim predmetima vidljiv je utjecaj kultura Srednje Amerike, no u ovim krajevima nije pronađen nijedan predmet pouzdano srednjoamerički. Zbog vlažne klime rijetki su nalazi od drva i tekstila. Drvorezbarstvo cvjeta osobito u juž. Floridi u XV<em> st. </em>Najče&scaron;ći su nalazi utenzilije, figure i maske. Maske, u obliku glava aligatora, jelena i vukova, naročito su realističke.<br /> Kulturu<em> slikara Jugozapada</em> stvorila su razna indijanska plemena (nazivaju je i<em> kultura Anasazi</em> i<em> kultura Pueblo</em>); ona je dosegla najvi&scaron;i materijalni stupanj u Sjev. Americi. New Mexico, juž. Colorado i sjeveroist. Arizona glavni su centri ove umjetnosti, no djela iste vrste mogu se naći i u Utahu, Kaliforniji, Nevadi i Meksiku. Nalazi su dobro sačuvani zbog suhe klime i rijetkih ki&scaron;a (to je jedino područje u Sjev. Americi, gdje se predmeti mogu datirati pomoću godova na drvu, dendrokronologijom, a usto i suvremenom metodom datiranja pomoću radioaktivnog ugljena).<br /> U poč. na&scaron;e ere na najvi&scaron;em su razvojnom stupnju<em> ko&scaron;ara&scaron;i (Basketmakers</em> ili<em> Anasazi)</em>; oni proizvode veoma slikovito ornamentirane ko&scaron;are. Oko 300&mdash;400, uzorci ornamenata s ko&scaron;ara prelaze na keramiku (izvedenu bez lončarskog kola, kao i svugdje u pretkonkvistadorskoj Americi).<br /> Zlatno je doba slikara Jugozapada razdoblje XIII&mdash;XV<em> st. </em>Tada zidaju velike pećinske nastambe u kanjonima ili na te&scaron;ko pristupačnim visoravnima. Takvih naselja, koja su mogla zakloniti cijele zajednice, otkriveno je na stotine. Nastamba<em> Cliff Palace </em>u Mesa Verde jedna je od najpoznatijih; ima oko dvije stotine prostorija (okrugla ili pačetvorinasta tlocrta) na nekoliko katova. U tim se pećinama izgrađuju i sveti&scaron;ta<em> (kiva)</em> i zajednička spremi&scaron;ta hrane. Najsjajnije nastambe u pećinama potječu iz XI&mdash;XIII<em> st.; </em>građene su od kamena ili adobe (ćerpič), a tehnički su veoma dotjerane. Neke pećinske nastambe građene su i u dolinama rijeka; najljep&scaron;a je i najbogatija<em> Pueblo Bonito.</em> Izgrađena je terasasto na pet katova, sa oko 1000 prostorija; polukružno je savijena oko dvori&scaron;ta, trga. Ovaj tip vi&scaron;ekatne građevine od adobe ili zbijene zemlje, mekanih kontura, sa stropnim gredama, koje str&scaron;e iz mase građevine i ukra&scaron;avaju je svojim sjenama, bez vanjskih ulaza, s vidljivim ljestvama, koje služe za visinsku komunikaciju &mdash; dominira na Jugozapadu sve do dolaska &Scaron;panjolaca. Taj tip arhitekture &mdash;<em> Pueblo</em> (&scaron;panj.<em> selo)</em> održao se nakon dolaska konkvistadora.<br /> Zidne plohe nastamba, naročito kiva (kao i plohe većine obrtničkih proizvoda tih plemena, od ko&scaron;ara do keramike i tekstila), omogućile su dvodimenzionalnu dekoraciju. Zidne slike izrađuju najprije na glatkim stijenama kanjona, kasnije, pronalaskom žbuke, na ožbukanim zidovima, koji su, kao slikarska podloga, idealni. Slike teku kontinuirano uokolo prostorija, a kako su se zidovi u toku dugih perioda vi&scaron;e puta žbukali, tako su se sukcesivno i oslikavali. Ostalo je dosta tragova tih prethist. zidnih slika; mnogi su njihovi slojevi konzervirani. Slike djeluju dekorativno. Ne&scaron;to su krutih oblika, kao da su nastale pod utjecajem tekstila; bogatstvo je njihovih boja veliko.<br /> Slikari Jugozapada, umjetnici, ali i vrlo vje&scaron;ti obrtnici (ko&scaron;ara&scaron;i, keramičari, tkalci, graditelji), ukra&scaron;uju svoje objekte suptilnim asimetričkim crtežom i organskim motivima. No u ukrasu keramike postoje neke razlike. Crno-bijela<em> Mimbres-keramika </em>(iz XII<em> st.),</em> jednostavnog izraza, ukra&scaron;ena je smjelo i sigurno figurama ptica, insekata, riba i ljudi u živahnom naturalizmu. Keramika plemena<em> Hokoham<sub>s</sub></em> za razliku od krutog crtanja<em> Pueblo-</em>slikara i keramičara, ukra&scaron;ena je figurama ljudi i životinja slobodnih linija.<br /> LIT.:<em> E. Fuhrman,</em> Tlinkit und Haida, Darmstadt 1922. &mdash;<em> H. C. Shetrone, </em>The Mound-Builders, New York 1930. &mdash;<em> D. Jennes,</em> The Indian of Canada, Ottawa 1932. &mdash;<em> M. Chater,</em> Ohio, the Gateway State, National Geographic Magazine, 1932. &mdash;<em> M. Stirling,</em> Indian Tribes of Pueblo Land, ibid., 1940. &mdash; <em>F. Douglas</em> i<em> R. d&rsquo; Harnoncourt,</em> Indian art of the United States, New York 1948. &mdash;<em> Appleton Le Roy,</em> Indian Art of Americas, New York 1950. &mdash;<em> E. Ch. Baity,</em> Americans Before Columbus, New York 1951. &mdash;<em> M. Cavarrubias,</em> The Eagle, the Jaguar and the Serpent, New York 1954.<em> &mdash; M. Viličić,</em> Umjetnost predkonkvistadorske Amerike, Zagreb 1957.<strong><br /> Srednja Amerika.</strong> Uzgojem kukuruza, nekoliko tisućljeća prije na&scaron;e ere, stvoreni su preduvjeti za nastajanje najstarijih i najvi&scaron;ih amer. kultura u dana&scaron;njim državama Meksiko, Gvatemala i Honduras. U dolinama i visoravnima uz Popocatepetl i Itzaccihuatl razvila se kultura plemena jezične grupe Nahua i njima srodnih Meksičana, kojima su kasnije Azteci dali drž. organizaciju, a na jugu i na poluotoku Yucat&aacute;nu razvila se kultura Maya, najsjajnija kultura drevne Amerike.<br /> Davno prije klasičnih kultura Srednje Amerike razvijaju se njene zemljoradničke kulture; iz tih razdoblja najče&scaron;ći su nalazi male zemljane figure, većinom ženski likovi, simboli plodnosti i vegetacije. Taj<em> arhajski stil</em> traje u nekim izoliranim predjelima sve do dolaska evr. osvajača.<br /> Između &larr; 500 do &larr; 100 neočekivano se javlja na juž. dijelu Meksičkog zaljeva<em> kultura Olmeka</em> (ime je nastalo, kao i kod nekih drugih amer. kultura, prema nalazi&scaron;tu). Pojava ove kulture, potpuno određenog izraza, posve različitog od ostalih srednjoamer. kultura, jedna je od najvećih zagonetki staroamer. umjetnosti. Njihove monumentalne skulpture (divovske kamene glave i monolitne statue), izvedene s velikom tehničkom vje&scaron;tinom, kao i male skulpture (maske i statuete od jadeita, često s licima dječjeg izraza), nisu vi&scaron;e djela primitivne umjetnosti.<br /> U nekim srednjoamer. predjelima s povoljnijim životnim uvjetima nastaju temelji visokih kultura. Sve je veće poznavanje astronomije, stvara se kalendar i pismo. Razvija se obrt, sela prerastaju u gradove, nastaju novi bogovi, kojima se podižu piramide, organizira se svećenička vlast. Taj razvoj nije tekao mirno, pun je migracija i ratnih sukoba. Kulture raznih plemena tu jo&scaron; uvijek nisu ni točno datirane ni teritorijalno ograničene; čak ni imena nosilaca tih kultura nisu uvijek sa sigurno&scaron;ću utvrđena. A ipak su diferencijacije umjetničkih izraza jasne.<br /> Klasična epoha Srednje Amerike traje od 300 do 900, a obuhvaća kulture raznih indijanskih plemena.<em> Kultura Teotihuacan </em>(&larr;200&mdash;900) ima već sve bitne karakteristike meksičke umjetnosti: visoke stepenaste krnje piramide, s kipovima idola u najstarije doba, a kasnije s hramovima, bogato ukra&scaron;enim skulpturalnim ornamentima i simbolima bogova; skulpture; oslikane stijene; maske od kamena, istodobno realistične i sitilizirane; keramičke posude. Ru&scaron;evine grada Teotihuacana (nedaleko od glav. grada Mexica) idu u red najbogatijih nalazi&scaron;ta. Tu se ističu dvije krnje stepenaste piramide. Jedna posvećena<em> Suncu</em> (diže se u pet terasa; osnovica 224/232 m; visina preko 60 m), izvedena je od zemlje i vulkanskog kamenja; izvorno je bila prekrivena posebnom vrstom cementne žbuke. Druga piramida, posvećena<em> Mjesecu,</em> ne&scaron;to je manja. Duž<em> Puta mrtvih</em> (dug oko 3<em> km</em><em>;</em> &scaron;irok 60&mdash;70 <em>m</em>) nalaze se ru&scaron;evine hramova i blokovi kuća (pravokutne prostorije smje&scaron;tene su oko dvori&scaron;ta; zidovi prevučeni &scaron;tukom i oslikani vjerskim i mitolo&scaron;kim prizorima). Tu je jo&scaron; grupa manjih piramida, te hram boga Ouetzalcoatla, bogato ukra&scaron;en reljefnim glavama i maskama. Mno&scaron;tvo je predmeta nađeno u kamenim sarkofazima: noževi od opsidijana, glinene figure, glave i maske od kamena ili keramike i keramičke posude, oslikane smaragdnom svijetlozelenom bojom (karakterističnom i za zidno slikarstvo). Značajan je nalaz <em>Božica vode, </em>isklesana od granita i ukra&scaron;ena hijeroglifima.<br /> <em>Kultura Totonaka</em> (&larr;200&mdash;1521) i plemena Meksičkog zaljeva kultura je izrazitih kipara. U pra&scaron;umi, kraj grada Papantle, stoje ostaci najljep&scaron;eg spomenika iz predaztečkog doba: hram <em>El Tajin</em> sa tri stotine &scaron;ezdeset i pet ni&scaron;a, ukra&scaron;enih sasvim osobitom skulpturom (glave ljudi i životinja djeluju kao reljefi, iako su puna plastika). Keramika Totonaka odlikuje se oblicima, bojom i glazurom. Proizvodi tekstila od pamuka, agave ili palme prava su umjetnička djela.<br /> Mitla i Monte Alban (na jugu Meksika) bogata su arheol. nalazi&scaron;ta<em> kulture Zapoteka </em>(&larr;400&mdash;1521). U Monte Albanu nalazi se humak, piramida s naj&scaron;irim stepeni&scaron;tem (oko 45 <em>m</em>), ukra&scaron;enim geometrijskim motivima. U jednom humku nađeno je sveti&scaron;te s mno&scaron;tvom sakralnih i profanih predmeta od zlata i jadeita. Iz kasnijeg je vremena (vjerojatno iz XIV<em> st.</em>) Mitla, &raquo;grad mrtvih&laquo;, najljep&scaron;i od svih drevnih meksičkih gradova. To je religiozni centar i nekropola Zapoteka. Dosta su dobro sačuvane palače s karakterističnom vanjskom i unutra&scaron;njom zidnom dekoracijom (geometrijski reljef u kamenom mozaiku). Ru&scaron;evine su ukra&scaron;ene snažnim zidnim slikarijama te zlatnim i srebrnim pločama. U grobovima su nađene: karakteristične urne Zapoteka u obliku bogova, bogato ukra&scaron;ene i ra&scaron;članjene; posude od prozirnog oniksa i gorskog kristala; nakit od jadeita i zlata; lubanje s inkrustacijom od tirkiza; fino izrezbarene i često inkrustirane kosti jaguara.<br /> U ovom kulturnom krugu kult prekogrobnog života poznat je samo kod Zapoteka i njihovih kasnijih osvajača Miksteka.<em> Kultura Miksteka</em> (800&mdash;1521) i <em>Kikimeka</em> usredotočena je u bregovima sjeverozap. od Zapoteka. U vrijeme Tolteka oni su postali najbolji majstori u zlatu, kada je rad u metalu uveden iz Juž. Amerike. Oni su preuzeli i pismo od Tolteka, te su autori najvećeg dijela postojećih kodeksa (pomoću kojih se, uz zapise &scaron;panj. svećenstva, može rekonstruirati pretkonkvi stadorska povijest toga kraja).<br /> Među najstarije klasične kulture ubraja se<em> kultura Tolteka </em>(800&mdash;1200). Tolteci su prvi od plemena Nahua prodrli sa Sjevera. Oni su nasljednici, a nije isključeno da su i stvaraoci bogate Teotihuacankulture. Stariji je centar Tula (Tollan), gdje su u novije vrijeme otkrivene stepenaste piramide i brojni kipovi s izrazom arhajske ukočenosti. Kasnije osnivaju, vjerojatno s pobijeđenim Olmecima, novu državu s gradom Cholulom. U tom gradu sačuvan je najveći nasip &raquo;Umjetni brijeg&laquo; (izveden od adobe, visok preko 60<em> m</em>). Na njemu je nekad stajao hram njihova miroljubivog boga Quetzalcoatla. U blizini grada su ru&scaron;evine piramide Xichicalco, možda iz predtoltečkog doba. Kiklopski zidovi povezani su bez žbuke, a blokovi bogato ukra&scaron;eni plastikom. Kasnije se Tolteci povlače prema istoku, u zemlju Maya, na čiju su umjetnost znatno utjecali. Njihova kultura i umjetnost i vje&scaron;tina obradbe mnogih materijala najvi&scaron;e je obogatila sva plemena Srednje Amerike. Oni su učitelji svih kasnije prido&scaron;lih plemena. Kao najnaprednije pleme tog kulturnog kruga, prvi su razvili vjeru vi&scaron;eg stepena; njihov glavni bog Quetzalcoatl, &scaron;to ga prikazuju u obliku zmije ukra&scaron;ene perjem, ne traži vi&scaron;e ljudskih žrtava. Tu su vjeru poprimila i druga naprednija plemena i ispovijedala je i onda, kad su njima zavladali Azteci.<br /> <em>Kultura Azteka</em> (1324&mdash;1521) izrasla je na temelju starijih meksičkih kultura; to je posljednji veliki uspon drevne Amerike. Azteci su se među posljednjima iz plemena Nahua spustili sa Sjevera na meksičku visoravan, vjerojatno oko XI<em> st.</em> To ratničko pleme postepeno je ovladalo susjednim plemenima i 1430 stvorilo državu (zapravo savez triju moćnih plemena Nahua). Glavni su im gradovi Tenochtitlan, Texcoco, Thacopan. Kao i ostali Meksičani, i Azteci obožavaju prirodne sile, a vrhovni su im bogovi: bog rata (Huitzilopochtli), bog ki&scaron;e (Tlaloc) i božica zemlje (Coatlicul). Slikovno su pismo vjerojatno preuzeli od Tolteka. Azteci se nisu srodili s osvojenim plemenima, &scaron;to je u prvoj pol. XVI<em> st. </em>olak&scaron;alo pobjedu malobrojnim &Scaron;panjolcima (pobijeđena plemena gledala su u Cortezu boga-osloboditelja, Quetzalcoatla).<br /> Azteci su preuzeli kulturu i umjetnost naprednijih porobljenih plemena, osobito Tolteka, no njihova umjetnost ipak nije li&scaron;ena vlastitog izraza, koji je uvijek odraz njihova tmurnog fatalizma. Obožavaju smrt, a njihovi okrutni bogovi traže prino&scaron;enje ljudskih žrtava, pa su tako sve sakralne građevine podignute u tu svrhu. U aztečkoj umjetnosti sukobljuju se dvije, naizgled nepomirljive suprotnosti (često na istom objektu): profinjenost, preuzeta od naprednijih starosjedilaca, i izvorna aztečka primitivna surovost. No od njihovih umjetničkih djela nije se mnogo sačuvalo, jer &scaron;to nije uni&scaron;tio Cortez, uni&scaron;tilo je kasnije u ime kr&scaron;ćanstva &scaron;panj. svećenstvo.<br /> I aztečki je hram smje&scaron;ten na vrhu krnje piramide, okrenute na četiri strane svijeta. To je građevina poput tornja, s uskim i tamnim prostorijama i &scaron;irokim portalom.<br /> Najznačajniji je aztečki grad<em> Tenochtitlan</em> iz 1225 (dana&scaron;nji Mexico) na jezeru Texcoco; građen je na pilonima i otocima. Uokolo glavnog trga s piramidom nalaze se kompleksi palača, preko sedamdeset kultnih građevina, igrali&scaron;ta, vrtovi i baseni. Stambena kuća Azteka, s prostorijama poređanim uokolo dvori&scaron;ta, služi do danas kao uzor stambenih kuća u Lat. Americi.<br /> Azteci su u svojoj snažnoj izražajnoj skulpturi pokazali najveću originalnost (gotovo 3 <em>m</em> visoka statua božice Coatlicul, stra&scaron;na i monumentalna; glava ratnika; posude za<em> pulque</em> (piće od agave); lubanje od opsidijana, gorskog kristala; inkrustirane lubanje; kameni kalendar i dr.). U skulpturi, slikovnom pismu, kalendarima, maskama, keramici i kultnim predmetima najče&scaron;će se izražavaju simbolima. Svi ti radovi, kao i rad u perju, inkrustacije, skulpturni ukrasi građevina, predmeti od te&scaron;ko obradivih materijala i dr. ostvaruju jedinstvo i sklad sa neobično kompleksnim detaljima, koji najče&scaron;će izazivaju jezu i misao na smrt (v.<em> Azteci</em>).<br /> Iako svaka kultura i umjetnost staromeksičkih plemena ima svoj karakteristični izraz, ipak postoje medu njima stanovite zajedničke crte, postoji temeljna sličnost ideja u religioznom i dru&scaron;tvenom životu, a i međusobni utjecaji. Od prvih početaka umjetnost im je religiozna. Životna koncepcija tih kultura, koje jo&scaron; žive u kameno doba, a koje su bile na početku svog formiranja (iako već daleko od primitivnosti), kada su osvajanja konkvistadora potpuno presjekla njihov razvitak, jo&scaron; je puna spoznaja, da su sve prirodne sile neprijateljske. To shvaćanje izražavaju u grozničavim simbolima, u slikovnom pismu, koje je samo po sebi djelo umjetničke vrijednosti, u ornamentima u perju, u keramici, bogatoj ukrasima, u zlatu, sakralnim i simboličkim predmetima i skulpturama od raznih tvrdih materijala (jadeit, opsidijan, gorski kristal i dr.) i u sakralnoj arhitekturi, jasno horizontalno ra&scaron;članjenoj stepenastoj krnjoj piramidi, s hramom<em> (teocalli)</em> na najvi&scaron;oj terasi, okrenutoj na četiri strane svijeta (piramida i nije drugo, do grandiozna scena vjerskih ceremonija).<br /> Meksička kultura ostavila je na. &scaron;irokom teritoriju fragmente svoje umjetnosti: gradove, piramide s hramovima, palače, grobove, skulpture, zidne slike, sakralne predmete, slikovna pisma, utilitarne predmete, keramiku, nakite, mitove i legende. Sistematska su istraživanja u toku, pa ta umjetnost jo&scaron; nije točno datirana ni vrednovana.<br /> Drugačije je s umjetno&scaron;ću<em> kulture Maya,</em> koji su svoje spomenike datirali (a ti su datumi sinhronizirani s evr. datumima). Maye su indijansko pleme zasebne jezične grupe, koje je nastavalo pri&rsquo;e početka na&scaron;e ere krajeve dana&scaron;njeg jugoist. Meksika, Hondurasa i Gvatemale. Oni su na vi&scaron;em stupnju kulture od Meksičana, iako su sličnog dru&scaron;tvenog uređenja i slične vjere. Njihova umjetnost već iz prvih stoljeća na&scaron;e ere ima svoje posebne značajke i ona je humana. To svjedoče prikazi njihovih bogova ljudskih crta, koji ne ulijevaju strahopo&scaron;tovanje ili grozu kao kod Azteka. Maye su, osim toga, najbolji matematičari i astronomi svoga vremena. O najvi&scaron;em dometu staroamer. umjetnosti govore već nalazi iz njihove<em> Stare države</em> (137&mdash;987): gradovi-države &mdash; veliki vjerski i administrativni centri &mdash; sa stepenastim piramidama i velikim palačama, bogato ukra&scaron;enim skulpturama, reljefima i zidnim slikama; keramike; obredni predmeti; nakit; ideografsko pismo.<br /> Najstariji gradovi imaju bar po jednu akropolu, koja se sastoji od kompleksa terasa s piramidama i dvori&scaron;tima, u koje vode stepeni&scaron;ta, obično bogato flankirana skulpturom. Tako je i u Copanu, t. zv. Ateni Novoga Svijeta. Grad Palenque ima<em> Hram Križa</em> s karakterističnom krovnom konstrukcijom Maya. Svod, koji nastaje izbacivanjem sloja nad slojem (te je u presjeku gotovo trokut), može svladati samo male raspone; prostorije su stoga uvijek duge i uske. Pod u<em> Hramu natpisa</em> zapravo je monolitna ploča, ukra&scaron;ena reljefom ljudskih likova finih kontura. Iz hrama potječe i realistička glava ratnika, remek-djelo svjetskog kiparstva. U Uaxactumu je nađena<em> stela</em> s najstarijim datumom (328). Piramida toga starog grada Maya ima već sva obilježja kasnijih piramida, sa stranama okrenutim na četiri strane svijeta i sa stepeni&scaron;tem ukra&scaron;enim skulptiranim maskama. U Bonampaku su sačuvane freske, kvalitetne po kompoziciji, slobodi izvedbe i izboru boja. Najopsežnije su nalazi&scaron;te u Staroj državi ru&scaron;evine grada Tikala. Grad Quirigua posljednji je grad Stare države; iz njeg potječe skulptirana stela visoka preko 10 m.<br /> U XI<em> st.</em> zavr&scaron;ava se seoba Maya iz prvobitne postojbine na poluotok Yucat&aacute;n. Dok je u Staroj državi to bio miroljubiv narod (sudeći po nalazima), sada če&scaron;će ratuje, te stoga uz palače i hramove gradi i utvrde. I dok im je dotad umjetnost bila autohtona, u<em> Novoj državi</em> (946&mdash;1697) djelomično su pod snažnim utjecajem kulture Meksičana, od kojih je jedno pleme (vjerojatno Tolteci), također u XI<em> st.,</em> naselilo dio Yucat&aacute;na. Tako je na teritoriju ovog poluotoka nastala dvojaka arhitektura: ona, građena pod utjecajem Meksičana, s neobično bogatom, gotovo grozničavom dekoracijom, najče&scaron;će simbolima, te tipična arhitektura Maya, elegantnih oblika, također bogato ukra&scaron;ena, ali s osjećajem mjere. To je zapravo doba renesansne arhitekture Maya.<br /> Gradovi u Novoj državi prostraniji su od onih u staroj domovini. Sačuvane su velike palače, piramide s hramovima, kompleksi hramova, astronomski opservatorij i dr. Čista arhitektura Maya nalazi se u Uxmalu<em> (Palača redovnica; Kuća čarobnjaka). </em>Chichen-Itza, najstariji grad i vjerski centar Nove države (ujedno najveće arheol. nalazi&scaron;te drevne Amerike) ima dvojaku arhitekturu; građevine iz V&mdash;IX<em> st.</em> autohtona su djela kulture Maya, a one iz XI&mdash;XIV<em> st.</em> izgrađene su pod jakim utjecajem Meksičana. Tu se nalazi najljep&scaron;a amer, piramida, t. zv.<em> Castillo</em> (zapravo hram Kukulkanov). Oko nje su grupirane brojne građevine:<em> Palača, Crvena kuća, Hram Jaguara</em> i<em> Hram &Scaron;titova</em>, opservatorij,<em> Hram ratnika</em> sa dvanaest poluležećih<em> Chac-Mool-Uguiz</em> i dr.<br /> Iako su Maye s Meksičanima stvorili polit, savez, ipak su neprestano ratovali za prevlast, te su se njihove države raspale na vi&scaron;e državica, koje &Scaron;panjolcima nije bilo te&scaron;ko osvojiti (v.<em> Maye</em>).<br /> <em>Kultura Huaksteka</em> (&larr;300&mdash;1521) razvijala se na obalama Meksičkog zaljeva. Oni su istog jezičnog podrijetla kao i Maye, no mora da su s njima izgubili svaku vezu, jer nikad nisu dosegli visinu njihove kulture. Ono malo sačuvanih umjetnina stavlja ih ipak u red vje&scaron;tih skulptora (plosnate kamene statue prekrivene fino skulptiranim ukrasom). Keramika im je sasvim različita stila i oblika od ostale amer, keramike (posude s kljunovima i ručkama; ukras crn na bijeloj pozadini).<br /> Srednjoamerička pretkonkvistadorska umjetnost jo&scaron; nije potpuno istražena; arheol. istraživanja u na&scaron;em stoljeću dala su znatnih rezultata i po količini otkrivenih objekata i po njihovu značaju i kvaliteti. Ona je, sumarno uzeta, ipak najsnažnija u skulpturi.<br /> LIT.:<em> T. W. Danzel,</em> Mexico, I i II, Darmstadt 1923. &mdash;<em> H. J. Priestley, </em>The Mexican Nation, New York 1923. &mdash;<em> R. d&rsquo; Harcourt,</em> L&rsquo; Am&eacute;rique avant Colomb, Paris 1925. &mdash;<em> T. W. Danzel,</em> Handbuch der Pr&agrave;kolumbischen Kulturen in Latein-Amerika, Hamburg i Berlin 1927. &mdash;<em> W. Lehmann,</em> Aus den Pyramidenst&agrave;dten in Ait-Mexico, Berlin 1933. &mdash;<em> H. B. Parkes,</em> A History of Mexico, Boston 1938. &mdash;<em> M. W. Stirling,</em> Stone Monuments of Southern Mexico, Washington 1943. &mdash;<em> T. Proskuriakov,</em> A study of classic Maya sculpture, 1950.&mdash; <em>M. Viličić,</em> Umjetnost predkonkvistadorske Amerike, Zagreb 1957.<br /> <strong>Južna Amerika.</strong> Kulture i umjetnosti Juž. Amerike počele su se snažnije razvijati u poč. na&scaron;e ere, kao i kulture Srednje i Sjev. Amerike. Iako imaju obilježja, &scaron;to ih nose sve drevne indijanske kulture, one ipak idu svojim putem već od prvih početaka pa sve do XVI<em> st.,</em> kad je njihov razvoj nasilno prekinut evr. osvajanjima.<br /> Davno prije pojave Inka, koji su svojim granicama obuhvatili najveći dio zap. dijela Juž. Amerike, razvila se u sjev. visočju Anda (oko 400) jedna od najstarijih kultura kontinenta, nepoznatog izvora i postanka,<em> kultura Chavin.</em> Ime je dobila po svom glavnom nalazi&scaron;tu Chavin de Huantar, vjerojatno religioznom centru agrikulturne zajednice. Ru&scaron;evine govore o jasno izraženoj građevnoj tehnici punog ziđa, bez otvora. Zidne su mase ra&scaron;članjene naizmjenično tanjim i debljim horizontalnim slojevima kamenja i upotpunjene kamenom skulpturom. Te građevine, na nekoliko katova, s podzemnim drenažnim i zračnim kanalima, s rampama i stepenicama od monolita, dokazuju da je kultura Chavin u to doba na visokom razvojnom stupnju. To potvrđuju i nalazi od zlata, keramika, stilizirani crteži i tkanja. Ovoj kulturi pripada plitak kameni reljef s prikazom božanstva, koje ima ljudsko tijelo, ali glavu i pandže jaguara i zmijolike zrake oko glave (isti motiv javlja se u srednjem primorju i u kulturi Tiahuanaco na juž. visočju Anda).<br /> Ne&scaron;to su mladi arhitektonski ostaci<em> kulture Recua.</em> Karakteristične su kuće, pravokutnog tlocrta, s jednom sredi&scaron;njom prostorijom i nekoliko postranih ni&scaron;a, te sa po dva podzemna kata. Na manjim nalazima ove kulture, osobito na njihovim ukrasima, povezani su utjecaji naturalizma<em> kulture Chimu</em> sa strogom stilizacijom<em> kulture Tiahuanaco.</em><br /> Najvi&scaron;a kultura i umjetnost juž. visočja ostala je samo u oskudnim fragmentima. Oko dvadeset kilometara južno od dana&scaron;njeg jezera Titicaca, na visini od 3900 <em>m</em>, a na prostoru od 1000 x 450 <em>m</em>, nalaze se ru&scaron;evine<em> kulture Tiahuanaco,</em> vjerojatno iz dviju različitih epoha. Tu su razne građevine. Najveća je t. zv.<em> Acapana, </em>prirodni humak, umjetno oblikovan (visok 15<em> m</em>), kvadratnog tlocrta, sa sačuvanim temeljima neke građevine, koja je potpuno nestala. Bolje su sačuvani veliki monolitni stupovi (vjerojatno ostaci zida), koji okružuju povi&scaron;en, gotovo kvadratan prostor (velik 135 &times; 118<em> m</em>) zvan<em> Calasasaya.</em> Monolitne<em> Dveri Sunca </em>stoje samostalno, a bogato su ukra&scaron;ene plitkim reljefom sa sredi&scaron;njom figurom u visokom reljefu. Za kulturu Tiahuanaco značajne su skulpture arhajske ukočenosti i krutih geometrijski stiliziranih oblika. U blizini ovih ru&scaron;evina nalazi se palača<em> Puma Puncu (El Palacio)</em> građena od velikih monolitnih kamenih blokova, najpomnije obrađenih (7,75 &times; 4,60 &times; 1,50 <em>m</em>); karakterističan efekt davala je ovim &raquo;lavljim dverima&laquo; ba&scaron; ovakva građevna masa. Ovi su elementi postali značajka kasnije arhitekture Inka u visokim predjelima njihove gorovite postojbine.<br /> Mno&scaron;tvo kamenih dolmena nalazi se uz obalu i po otocima jezera Titicaca. Najpoznatiji je primjer pune plastike arhajski ukočena figura &raquo;monaha&laquo; (to je zapravo četvorouglast stup pretvoren u statuu obradbom plitkoga reljefa). Keramika je strogih oblika i zagasitih boja. Predmeti su često ukra&scaron;eni svastikom.<br /> Tiahuanaco je vjerojatno bio religiozni centar, no o njegovim graditeljima ne zna se ni&scaron;ta (pismo iz njegovih ru&scaron;evina nije pročitano), ne spominju ih ni legende toga kraja, pa se zaključuje, da je ova kultura nestala prije dolaska Inka (približno se može datirati u VII i VIII<em> st.).</em> O kulturi Tiahuanaco postavio je novu teoriju Norvežanin Thor Heyerdahl i popularizirao je u svojoj knjizi<em> Kon Tiki Expedisjonen</em> (Oslo, 1948).<br /> Na &scaron;irem području toga juž. visočja nastala je kasnije (1300&mdash; 1400) značajna vrsta građevnih spomenika,<em> chullpa</em>, originalna građevina, poput tornja, kružnog ili četvorinastog tlocrta, izvedena od pomno obrađenih kvadera. To je tip grobnice, koji se javlja i kasnije.<br /> Nalazi kulture i umjetnosti pacifičkog obalnog pojasa južnije od ekvatora posve su drugog izraza od nalaza u Andama (koji se uglavnom daju svesti na arhitekturu, rjeđe na skulpturu, većinom povezanu s arhitekturom, te na keramiku). Visoke temperature i gotovo pustinjski krajevi s rijetkim rijekama i sa malo vode, bez kamenja, uvjetovali su stvaranje takvog umjetničkog izraza, koji odgovara životnim, dru&scaron;tvenim i religioznim potrebama stanovnika. Dok je glavni bog zemljoradničkih plemena Anda<em> Sunce,</em> glavni bog plemena vrućih, pustinjskih krajeva je<em> Mjesec</em>, koji nagovje&scaron;ćuje ki&scaron;u i noćnu hladnoću; dok se u hladnim bregovitim predjelima ljudi i bogovi sklanjaju u nastambe i hramove, te se prvenstveno razvija arhitektura, koja svojim omjerima i izvedbom odgovara dimenzijama veličanstvenih gorskih lanaca, dotle u obalnom žarkom pojasu arhitektura ne igra tako bitnu ulogu to vi&scaron;e, &scaron;to je zemlja jedini materijal za oblikovanje. No zemljani materijal pogoduje razvitku keramike, pa je ba&scaron; keramika ostavila izvanredne spomenike, naročito na obali uz rijeke Viru, Moche i Chicama.<br /> Uz te su se rijeke okupila prva naselja stanovnika, koji su u velikom kamenju<em> (Alec pong)</em> obožavali duhove svojih predaka. Najstariji su nalazi toga kraja (vjerojatno iz vremena oko IV<em> st.</em>) monohromna keramika<em> kulture Cupisnique;</em> ukras je urezan ili u reljefu (podsjeća na stil kulture Chavin). Ne&scaron;to je mlada keramika <em>kulture Salinar,</em> koja daje uvid u oblik stambene kuće toga kraja.<br /> Oko 600 razvijala se na tom terenu<em> kultura Mochica</em> (rani <em>Chimu</em>) naprednih zemljoradnika. Ostaci njihovih gradova ukazuju na razvijen i organiziran život. Oni već poznaju obradbu zlata. Njihova keramika, u svom najvi&scaron;em dometu, ujedno je i najbolje, &scaron;to je pretkolumbovska umjetnost uopće dala. Rani, arhajski stil keramičkih posuda s karakterističnim dr&scaron;kom, linearan je. Crtež, vanredno dekorativan (čista simbolika), prelazi kasnije na realističan, gotovo naturalističan prikaz. Na brojnim grobnim urnama sačuvala se crtana, ili modelirana, bogata galerija portreta Indijanaca različitih rasnih i individualnih osobina te dru&scaron;tvenog i zdravstvenog stanja. Tu je prikazan čitav njihov život, lovački i ratni prizori, običaji, žrtvovanja, pa i stambena arhitektura. Sve to zorno dočarava fizičke pa i psihičke karakteristike toga dru&scaron;tva, koje je, sudeći po često veoma profinjenim fizionomijama, daleko odmaklo od primitivnosti.<br /> Zrelim stilom i izvanrednim smislom za plastično oblikovanje ističe se razdoblje V&mdash;IX<em> st.</em> Od osobitog su značenja portreti od keramike, malih dimenzija (često tek ne&scaron;to vi&scaron;i od desetak centimetara) i impresivne snage. Oni su zacijelo najvrednija ostvarenja staroamer. zemljane plastike.<br /> Na svoj toj keramici Mochica-kulture mogu se uočiti tri bitna razvojna stepena &mdash; traženje i rast izraza, klasično doba i doba pada &mdash; pa se velik broj te keramike može datirati sa dosta sigurnosti. U svojoj ranijoj i srednjoj fazi, ona je obojena žućkasto i smedocrvenkasto, u kasnijoj je fazi jednostavna, tamna.<br /> Na pacifičkoj obali kasnije se organizirala država<em> Chimu.</em> Od njena najpoznatijeg i najvećeg grada Chanchana, koji je od 900 polit, centar, ima i danas ostataka na 18<em> km</em><sup>2</sup><em>.</em> Grad, okružen jakim zidom, sastojao se od deset velikih obzidanih jedinica (vjerojatno nastambe pojedinih rodova), s basenima, vrtovima i dvori&scaron;tima, prema kojima su orijentirane prostorije bez prozora. Na zidovima se nalaze ostaci fine žbuke i slika. Neki zidovi prekriveni su reljefima s ornamentima poput ornamenata sa čilima. Ostali poznati gradovi ove države jesu: Pacatnamu, Caramarquilla i glav. vjerski centar Pachacamac (nazvan tako po njihovu glavnom bogu stvoritelju) s ru&scaron;evinama hrama na stepenastoj piramidi, koji je, po predaji, bio obložen zlatnim pločama. Ulice toga grada, s palačama na niskim terasama, sijeku se pod pravim uglom. Gradovi su uopće urbanistički promi&scaron;ljeno planirani, s ulicama, piramidama, kanalima i rezervoarima.<br /> Keramika kulture Chimu pokazuje opadanje stila, za razliku od realističke keramike Mochica; ona je stilizirana i nije dosegla umjetničku vrijednost ove druge. No zato su tkiva, radovi od perja i zlata na visokom umjetničkom stupnju. &mdash; Oko 1400 državu Chimu osvojili su Inke.<br /> Na ovom dijelu pacifičke obale otkrivena su značajna plastična arhitektonska ostvarenja: stepenaste piramide, koje su inače karakteristične za Srednju Ameriku. Takvi se nalazi otkrivaju sve če&scaron;će u ostalim dijelovima Juž. Amerike, koj se arheol. tek istražuju. U blizini Trujilla nalazi se piramida Sunca<em> (Huaca del Sol);</em> na bazi od pet terasa (228<em> m</em> &times; 136 m, visina 18<em> m</em>) diže se piramida u sedam stepena (visoka 23<em> m</em>). Njoj je slična, tek ne&scaron;to manja, piramida Mjeseca<em> (Huaca de la Luna),</em> vjerojatno iz doba 700&mdash;800. Možda je ovaj arhitektonski oblik najstariji umjetnički izraz Juž. Amerike (tako to smatraju neki istraživači i C. W. Bennett i Bird). No Inke ga nisu preuzeli, te se kasnije rijetko pojavljuje.<br /> Na južnoj pak obali dana&scaron;njeg Perua, koju su Inke također kasnije osvojili, razvila se oko 400 (dakle u doba kulture Chavin na sjev. visočju i kulture Cupisnique na sjev. obali Perua)<em> kultura poluotoka Paracas;</em> nazivaju je također<em> kulturom kaverna i nekropola.</em> Ta nekropola, sa grobovima izdubenim u padinama Cerro Colorada, krila je veliko blago, tekstil, koji se zbog svoje finoće i bogatstva boja ubraja u najznačajnija tekstilna ostvarenja svijeta.<br /> Oko 700 razvila se na juž. obali Pacifika<em> kultura Nasca</em> u dolini istoimene rijeke. Poznat je njen tekstil izvanredne polihromije, te radovi u perju. Polihromnu i poliranu keramiku ukra&scaron;uje fauna (ljame, ribe, ptice), ljudske glave, simboli i geometrijski ornament. Ta keramika djeluje veoma dekorativno sa svojim pomalo stiliziranim crtežom, složenim i veoma gustim, ne&scaron;to krutih oblika, kao da je nastao pod utjecajem tekstila.<br /> Na juž. obali, ali ne&scaron;to kasnije, razvijaju se naselja uz rijeku Ice. Sačuvala se polihromna keramika sa strogim geometrijskim ornamentom.<br /> <em>Kultura Inka</em> razvila se na području spomenutih kultura, zatim na kulturama, koje su tada bile već preživjele, i na kulturama nekih manje poznatih plemena. Sva su ta plemena uglavnom pripadala trima glavnim skupinama:<em> Yunga</em> ili<em> Chimu</em> (uz obalu), <em>Colla</em> ili<em> Aymara</em> (uz jezero Titicaca i južno od njega) i<em> jezičnoj </em>grupi<em> Quechua</em> (sjeverno od jezera Titicaca).<br /> Inke su se pojavili kasno; oko 1100 to je jo&scaron; malo pleme jezične grupe<em> Quechua,</em> koje je živjelo jugozapadno od dana&scaron;njeg Cuzca. Uspon i pad Inka trajao je ne&scaron;to preko tri stoljeća; &raquo;veliko&laquo; je doba za vladavine njihova sedmog vladara, Tupac Viracoche (1347&mdash;1400), a zlatno je doba za Pachacuteca (1400&mdash;1448). Inke su ovladali okolnim područjem i sve do &scaron;panj. osvajanja u XVI<em> st. </em>bili su u stalnoj ekspanziji. Njihov teritorij obuhvaćao je dana&scaron;nje države Peru, Ekvador od Quita, dio Bolivije, Argentine i Čilea. To je najveća državna tvorevina pretkonkvistadorske Amerike, koja se može usporediti s Rimskim carstvom.<br /> Inke, kao vladajuće pleme, karakterizira uspje&scaron;na drž. organizacija. Ona upravlja promi&scaron;ljenim sistemom i brine se za sve životne potrebe pojedinaca, različitih plemena i kultura, u krajejevima s različitim geografskim i klimatskim uvjetima. Sva je radna snaga organizirana. Privatnog vlasni&scaron;tva nema. Plemenima, koja su obuhvatili u svoju drž. organizaciju, ostavili su vjeru i običaje, prihvatili su čak njihove bogove, obavezujući ih da i oni &scaron;tuju bogove i zakone Inka. U tom dobro organiziranom dru&scaron;tvu svaki je član odgojen tako, da obavlja sve poslove, potrebne za život, sam, samo su neke radove obavljali profesionalni obrtnici (zlatari, keramičari, tkalci finih tkanina i graditelji). Tako su Inke u svojoj materijalnoj kulturi nadma&scaron;ili sva ostala amer. plemena. Inke imaju<em> quipus,</em> t. j. uzlovno pismo, zapravo sistem raznobojnih vrpca privezanih na poseban način na poprečnu vrpcu. No to je vi&scaron;e sistem za domi&scaron;ljanje nego pravo pismo. Sistemom neobojenih vrpca označuju brojeve.<br /> Umjetnost je Inka zapravo umjetni obrt. Od pokorenih plemena preuzeli su mnoge umjetničke elemente i tehnike: brončano oruđe (koje tada, u većoj mjeri, pozna jedino Juž. Amerika), fino tkanje, lakirane drvene ča&scaron;e, metalno posude (osobito srebrno i zlatno), te zlatne ploče za oblaganje građevina. Skulptura je vrlo rijetka; ne&scaron;to reljefa nađeno je na stelama i žrtvenicima. Poznata je keramika iz Cuzca. No od njihove umjetnosti nije se sačuvalo mnogo.<br /> Najznačajnija ostav&scaron;tina Inka su fragmenti njihova građevinarstva. To su složene i razgranate cestovne mreže (dvije usporedne ceste teku kroz čitavu državu u dužini od oko 10.000<em> km</em><em>), </em>kameni mostovi i viseći mostovi od užeta aloje, vodovodi i rezervoari, zatim građevine &mdash; utvrde, palače i hramovi &mdash; koje se ne razlikuju mnogo od većih stambenih kuća i nisu smje&scaron;tene na umjetnim uzvisinama. Njihova je arhitektura, za razliku od sve ostale pretkolumbovske arhitekture, bez ikakva ukrasa. Prozori su vrlo rijetki, a fasade su, uz otvore, obogaćene jedino čestim ni&scaron;ama, koje su, kao i otvori, uvijek u obliku trapeza. Građevine se izvrsno prilagođuju terenu. Reprezentativne zgrade izvode se od megalitskih kamenih poligona, točnih sljubnica, bez upotrebe žbuke. Njihovu arhitekturu karakteriziraju velike dimenzije, jednostavnost i monumentalnost, &scaron;to odgovara i karakteru takve velike države i drž. organizacije.<br /> Karakterističan je primjer arhitekture Inka utvrda Sacsahuaman iznad visoravni Cuzca. Proteže se u cik-cak liniji tlocrta u tri niza, jedan je iznad drugoga, a građena je od kiklopskih blokova (veličine 5 &times; 3<em> m</em>). Značajna je ostav&scaron;tina Inka utvrđeni grad Ollantaytambo u dolini rijeke Uru-bamba, zatim glav. grad Inka Cuzco, s megalitskim zidom u krivulji hrama boga Sunca <em>Coricancha.</em> Izvanrednom tehnikom izvedena je i utvrda Pisac, s obradivim podzidanim terasama, koje sežu do vrha brijega. Machu Picchu, granični grad Inka (na visini od 2500 <em>m</em>), dvostruko je obzidan (v.<em> Inke</em>).<br /> Sjeverno od države Inka, na gornjem toku rijeke Magdalene, razvijala se u poč. na&scaron;e ere<em> kultura grada San Augustin.</em> Tu se nalaze ru&scaron;evine niza malih hramova sa zidovima poput dolmena (ploče ukopane do polovine u zemlju i natkrivene velikim pločama). Ploče su ukra&scaron;ene reljefima realistički prikazanih ljudi, u odjeći i s oružjem, pokrivene glave (uobičajeno prikazivanje ljudi u Juž. Americi). Međutim, skulpture njihovih bogova su simbolističke; prikazani su sa karakterističnim golemim očnjacima (poput očnjaka u jaguara), a neki su tretirani u kubičnim formama. Zanimljiva su i kamena prijestolja, koja imitiraju oblike kuća od drva, li&scaron;ća ili slame. Ovo je možda najmanje razja&scaron;njena kultura na visokom platou Anda.<br /> Izvan granica države Inka najznačajnija je<em> kultura Chibcha </em>u dana&scaron;njoj Kolumbiji; tu je bio centar umijeća obradbe zlata, radinosti, koja se odatle pro&scaron;irila daleko Juž., Srednjom pa i Sjev. Amerikom. Poljodjelska plemena Chibcha nastavala su oko 500 kvadratnih milja zemlji&scaron;ta, koje je za vrijeme evr. osvajanja bilo razmjerno gusto naseljeno. Bili su podijeljeni u mno&scaron;tvo malih plemenskih zajednica, koje su povezivala zajednička sveti&scaron;ta. Kasnije su se organizirali u pet državica:<em> Bogota, Tunja, Sogamoso, Guatabita, Tundama.</em> Njihova su nalazi&scaron;ta bogata zlatom i draguljima. Zlatom, koje su veoma vje&scaron;to stanjivali u listiće, oblagali su kamenu jezgru i preko nje oblikovali figure ljudi i životinja, pa i grupe. Ta djela visoke umjetničke kvalitete vjerojatno su utjecala na zlatarske radove već spomenutih visokih kultura Juž. Amerike. Zbog njihova bogatstva u zlatu &scaron;panj. su osvajači o njima (kao i o Inkama i Aztecima) mnogo pisali, dok druga plemena nisu ni spominjali, pa su se tako stvorile mnoge krive predodžbe. Iz ceremonije biranja vladara plemena Chibche (kojega su posuli zlatnom pra&scaron;inom, i koji je u čamcu prinosio u sredini lagune žrtvu bogovima), razvila se i legenda o &raquo;Doradu&laquo;, zlatnom čovjeku, koga bacaju u jezero. Chibche su osim svog zlatarskog umijeća razvili i arhitekturu, prema opisima &Scaron;panjolaca svrsishodnu i veličanstvenu. To su bile drvene palače, pokrivene slamom; uokolo se prostirao trijem, mjestimično zatvoren pločama od zlatnog lima. Strop i unutarnje stijene oblagali su tkaninama, ukra&scaron;enim dragim kamenjem i zlatom.<br /> Istočno od Chibcha, na velikom području uz sliv Amazone i Orinoka, vladala su plemena grupe<em> Aruak</em>, ribara i zemljoradnika. Karakterističan im je proizvod keramika s jednostavnim ukrasima.<br /> Manje kulturna od Aruaka, plemena<em> Tatuya,</em> nastavala su velik dio dana&scaron;njeg Brazila. Na jo&scaron; nižem kulturnom stupnju bili su Indijanci sjev. obale Južne Amerike i Antila, ljudožderi <em>Cariba</em>, s kojima su plemena<em> Aruak</em> stoljećima ratovala.<br /> Najnejasnija je kulturna granica na jugu, u dana&scaron;njem Čileu; tu su Inke sebi podvrgnuli samo neka plemena Aruakanaca, dok su se ostala povukla jo&scaron; dalje na jug.<br /> LIT.:<em> A. Baessler,</em> Altperuanische Metallger&auml;te, Berlin 1906. &mdash;<em> E. Fuhrmann, </em>Peru, Darmstadt 1922. &mdash;<em> R. d&rsquo; Harcourt,</em> L&rsquo; Am&eacute;rique avant Colomb, Paris 1925. &mdash;<em> P. Rivet,</em> Le Travail de 1&rsquo; or en Colombie, 1926. &mdash;<em> Th. W. Danzel, </em>Handbuch der Pr&auml;kolumbischen Kulturen in Latein-Amerika, Hamburg i Berlin, 1927. &mdash;<em> M. Schmidt,</em> Kunst und Kultur der Peru, Berlin 1926. &mdash;<em> H. Leicht,</em> Indianische Kunst und Kultur, Ein Jahrtausend im Reiche der Chimu, Z&uuml;rich 1944. &mdash;<em> C. W. Bennett,</em> The Andean Civilizations, Handbook of South American Indians, Washington 1946. &mdash;<em> Isti,</em> The Archeology of the Central Andes, ibid. &mdash;<em> H. Waldegg,</em> Stone Idols of the Andes Reveal a Vanished Poeple, National Geographic Magazine, 1946.&mdash;<em> H. Doering Ubbeholde,</em> The Art of Ancient Peru, New York 1952. &mdash;<em> M. Viličić,</em> Umjetnost predkonkvistadorske Amerike, Zagreb 1957.<br /> V.<em> Anglosaksonska Amerika i Latinska Amerika.</em>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Vil.</p>
<p><strong>AMERLING, Friedrich,</strong> austrijski slikar (Beč, 14. IV. 1803 &mdash; 15. I. 1887). Učenik bečke akademije; u Londonu proučava portrete T. Lawrencea, a u Parizu H. Verneta. Od 1831 u Beču portretist dvorskih krugova i aristokracije, ličnost oficijelno cijenjena zbog svojih dopadljivih i idealiziranih portretnih aranžmana (oko 1000 platna).</p>
<p><strong>AMETIST</strong> (grč. ἀ&mu;έ&thetasym;&upsilon;&sigma;&tau;&omicron;&sigmaf; amethystos), ljubičasti kremen, poludragi kamen; boje različitog intenziteta, od posve svijetle do najtamnijih tonova, katkad prelazi i u ružičastu. Upotrebljava se kao nakit od najstarijih vremena.</p>
<p><strong>AMFIPROSTIL</strong> (grč. ἀ&mu;&phi;&iota;&pi;&rho;ό&sigma;&tau;&upsilon;&lambda;&omicron;&sigmaf;; amfiprostylos), jedan od tipova ant. grč. hrama, koji ima otvorena predvorja sa stupovima na obim užim stranama, t. j. na pročelju i na začelju.</p>
<p><strong>AMFITEATAR</strong> (grč. Ά&mu;&phi;&iota;&thetasym;έ&alpha;&tau;&rho;&omicron;&nu; amfitheatron), u rim. doba, kružna ili eliptična građevina, u kojoj su se priređivale borbe gladijatora, borbe s divljim zvijerima i pomor, bitke (naumahije). Prvotno se ovakve borbe održavaju pred improviziranim drvenim gledali&scaron;tima, a kasnije se podižu građevine od kamena, koje dosežu monumentalne razmjere. Oko borili&scaron;ta (v.<em> Arena) </em>uzdizalo se amfiteatralno gledali&scaron;te s paralelnim stepenasto raspoređenim redovima sjedala, konstruirano na način ant. helenskih kazal. građevina. No dok je helenski &thetasym;έ&alpha;&tau;&rho;&omicron;&nu; (theatron) segment ili polukrug, smje&scaron;ten oko orkestre, rim. a. potpuno je zatvorenog, kružnog ili eliptičnog oblika. Najstariji kameni amfiteatri na italskom tlu (Campagna, Pompeji) podignuti su u &larr; I<em> st</em>., a prvi a. u Rimu 29. Kasnije su ih gradili carevi August, Kaligula i Neron; Vespazijan je započeo podizanje najvećega od njih, t. zv. Koloseja, &scaron;to ga je 80 posvetio Tit, a dovr&scaron;io vjerojatno Domicijan. Ima eliptičan oblik, konstrukcija je izvedena u sistemu polukružnih lukova, a u njemu se moglo smjestiti 80.000&mdash;100.000 gledalaca. Velik broj relativno očuvanih amfiteatara postoji ne samo u Italiji (Capua, Sirakuza, Catania, Verona, Padova), već i na čitavom teritoriju rim. imperija (Arles, Nimes, sjev. Afrika, Prednja Azija). U na&scaron;im krajevima postoji dobro sačuvan a. u Puli, te ostaci u Solinu, Cavtatu i Čitluku<em> (Aequum). &mdash; </em>Amfiteatrima se danas nazivaju i stepenasta polukružna i povi&scaron;ena gledali&scaron;ta u kazali&scaron;tima, predavaonice u sveučili&scaron;tima, klinikama i sl.&nbsp; S. Bić.</p>
<p><strong>AMFITRITA</strong> (grč. &rsquo;A&mu;&phi;&iota;&tau;&rho;ί&tau;&eta; mfitrite), u helenskom mitu, božanstvo mora, kći Nerejeva, žena Posidona i majka tritona. U likovnim umjetnostima prikazuje se redovno zajedno s Posidonom, u njegovim kolima, ili kako ja&scaron;e na morskom konju, tritonu ili delfinu. Primjeri takvih figuralnih prizora česti su na grč. vazama, a ima ih u rim. mozaiku (Ostia) i plastici, (bareljef are G. D. Enobarba), te u baroknom i klasicističkom slikarstvu.</p>
<p><strong>AMFORA</strong> (lat. amphora prema grč. ἀ&mu;&phi;&omicron;&rho;&epsilon;ύ&sigmaf; amforeus), ant. glinena posuda trbu&scaron;astog oblika sa dva dr&scaron;ka, s podužim uskim vratom i okruglim ili &scaron;iljastim dnom. Često nije imala podnožak, nego se ukopavala u pijesak ili stavljala u metalni stalak. Kod Grka i Rimljana služi za čuvanje i transport vina, ulja, žita i dr. Već od arhajskog doba i pojave prvih ornamenata u geometrijskom stilu (&larr; X<em> st.</em>) amfore su se ukra&scaron;ivale različitim ornamentalnim motivima i slikama, kao i ostali proizvodi ant. keramike (vaze). Osobita su vrsta panatenejske nagradne amfore, koje su se &mdash; napunjene najfinijim maslinovim uljem &mdash; davale kao nagrada pobjednicima u natjecanju prigodom svečanosti u čast božice Atene. U rim. doba imaju oblik amfora urne, u kojima se čuvao pepeo spaljenih pokojnika.</p>
<p><strong>AMICO Dl SANDRO,</strong> fiktivno ime (B. Berenson) za nepoznatog slikara tal. quattrocenta, autora niza slika, koje su ranije pripisivane S. Botticelliu ili Filippinu Lippiu. Prema Berensonu ima A. d. S. stanovitih afiniteta s obojicom, iako mu crtež nije toliko određen kao Botticelliev, a boje su mu svjetlije i življe. U novije se vrijeme djela, koja Berenson (<em>Pictures of the Italian Renaissance,</em> London 1932, i<em> Amico di Sandro,</em> Gazette des Beaux-Arts, 1899) pripisuje fiktivnom autoru, smatraju mladenačkim radovima Filippina Lippia.<br /> DJELA:<em> Madonna s djetetom</em> (Napuli, Pinacoteca);<em> Lukrecijina smrt</em> i t. zv. <em>La bella Simonetta</em> (obje Firenca, Pitti);<em> Tobija i tri anđela</em> (Torino, Pinacoteca).</p>
<p><strong>AMICONI (Amigoni), Jacopo,</strong> talijanski slikar i bakrorezac (Venecija, 1675 &mdash; Madrid, 1752). Eklektik, pod utjecajem kasnobarokne manire F. Solimene i S. Riccia. U službi bavarskih izbornih knezova izvodi dekorativne radove u dvorcima (Nymphenburg) i crkvama (M&uuml;nchen i Benediktbeuren). Od 1729 radi u Londonu dekoracije i pomodne portrete vladara i aristokracije. Nakon boravka u Parizu i Veneciji odlazi 1746 na poziv Ferdinanda VI u &Scaron;panjolsku, gdje sudjeluje kod dekoriranja kralj, dvorova Aranjuez i Buen Retiro. Radi bakroreze po vlastitim osnovama.</p>
<p><strong>AMICTUS</strong> v.<em> Amikt</em></p>
<p><strong>AMIDA</strong> (sanskr.<strong> Amit&acirc;bha Buddha</strong>), jedna od emanacija Bude, glavno božanstvo jap. budističke sekte Jo-do-shin-shu. U jap. umjetnosti postoje plastični prikazi Amide od bronce i pozlaćenog drva, te slikani na svili.</p>
<p><strong>AMIDA.</strong> Uz gradove Edesu i Nisibis sredi&scaron;te razvoja starokr&scaron;ćanske umjetnosti na području tromeđe Mezopotamije, Armenije i Sirije.</p>
<p><strong>AMIENS,</strong> glavni grad departmana Somme u Francuskoj. Njegov je glavni građevni spomenik katedrala, koja je postojala već 1100, a koja je nakon dva požara nadomje&scaron;tena novom. Gradnja je započela 1220 i trajala do 1288, a njome su upravljali Robert de Luzarches, Thomas de Cormont i njegov sin Regnauld; 1849 &mdash;1874 restaurirao ju je Viollet-le-Duc. Ova katedrala, sa bogato ra&scaron;članjenom konstrukcijom i fasadom i dva nejednaka tornja, jedno je od najznačajnijih djela franc, gotike, koje je utjecalo na razvoj tog stila u Francuskoj i u susjednim zemljama (K&ouml;ln).</p>
<p><strong>AMIET, Cuno,</strong> &scaron;vicarski slikar i grafičar (Solothurn, 28. III. 1868&mdash;). Studirao u M&uuml;nchenu i Parizu. Za njegov razvoj bio je od važnosti boravak u umjetničkoj koloniji u Pont-Avenu u Bretanji (1892&mdash;93), gdje upoznaje i usvaja metode franc, postimpresionista. Kasnije utječe na njega F. Hodler. Pejzažist, portretist i slikar monumentalnih kompozicija u javnim zgradama (Z&uuml;rich, Bern, Langenthal). Kolorist s nijansiranom i blje&scaron;tavom paletom.<br /> LIT.:<em> G. Jedlicka,</em> Cuno Amiet, Bern 1948.</p>
<p><strong>AMIKT</strong> (lat.<em> amictus</em>), dio liturgijskog svećeničkog ruha, zvan i<em> humerale</em> Rubac od bijeloga lanenog tkanja, &scaron;to ga svećenik stavlja preko ramena i prsa, prije no &scaron;to obuče albu.</p>
<p><strong>AMMAN, Jost,</strong> &scaron;vicarski crtač i bakrorezac (Z&uuml;rich, VI. 1539 &mdash; N&uuml;rnberg, 17. III. 1591). Živi u N&uuml;rnbergu, gdje crta predlo&scaron;ke za drvoreze i radi bakroreze. Ilustrator<em> Biblije,</em> stihova Hansa Sachsa i djela o običajima i no&scaron;njama. Njegove ilustracije nemaju toliko umjetničku koliko dokumentarnu vrijednost kao svjedočanstva o njem. građ.-feudalnoj sredini XVI<em> st.</em></p>
<p><strong>AMMANATI, Bartolomeo,</strong> talijanski kipar i graditelj (Settignano, 18. VI. 1511 &mdash; Firenca, 22. IV. 1592). Djelovanje ovoga majstora pripada razdoblju visoke renesanse, a obilježeno je utjecajima J. Sansovina, kojemu je bio suradnik kod izvođenja plastičnih radova na Knjižnici sv. Marka u Veneciji, i Michelangela, čija je djela studirao u Firenci. Kao kipar radi u Pisi, Napulju, Urbinu, Padovi i Rimu (sakralna plastika, nadgrobni spomenici); glavno mu je djelo velika<em> Neptunova fontana</em> na Piazzi della Signoria u Firenci. Dok u skulpturi upada u maniru &raquo;gigantizma&laquo; nastojeći se izraziti na način Michelangela, postigao je značajnije rezultate kao graditelj. Njegove su građevine, u većini palače, obilježene monumentalnom jednostavno&scaron;ću, koju nagla&scaron;ava primjenom rustike i otklanjanjem ornamentalnih detalja, no njihova masivnost nema elegancije quattrocentističkih realizacija. Kasna Ammanatieva diela ukazuju već na pojavljivanje baroka. U svom <em>Trattato di Architettura</em> koncipirao je plan idealnoga grada budućnosti.<br /> DJELA (arhitektonska). Rim: Pal. Ruspoli (1556); pročelje i kolonade u dvori&scaron;tu Collegia Romana. Firenca: Most S. Trinit&aacute; (1567&mdash;70); nastavak gradnje Pal. Pitti (1558&mdash;70); klaustri crkava S. Spirito (1564) i S. Giovanni degli Scolopi (1579); palače Guigni, Montalvi, Pucci i dr. Lucca: Pal. ducale i druge palače. Volterra: klaustar Badije.</p>
<p><strong>AMON (Amun),</strong> vrhovno božanstvo u starom Egiptu, čiji kult potječe iz Teba. U &larr; II tisućljeću postaje istovetan s božanstvom sunca R&ecirc; (R&acirc;), te se naziva<em> Amon-R&acirc;.</em> Njegovo je glav. sveti&scaron;te bio hram u Karnaku. U likovnim umjetnostima prikazuje se u liku čovjeka, kojega je pűt modro obojena. Na glavi ima visoku kapu s diskom kao simbolom sunca, a često i rogove ovna. U jednoj ruci drži božansko žezlo, a u drugoj hijeroglifski znak za &raquo;život&laquo;. Grci su ga nazivali<em> Zeus-Amon,</em> a Rimljani<em> Jupiter-Amon.</em></p>
<p><strong>AMOR</strong> v.<em> Eros</em></p>
<p><strong>AMORBACH,</strong> grad u sjeverozap. Bavarskoj, Savezna Republika Njemačka. Nekada&scaron;nja benediktinska opatija. Romanička crkva (sada protestantska) s poznatim orguljama; 1742&mdash;47 preuređena prema nacrtima Maximiliana iz Welscha u bogatom rokoko-stilu. Zgrade biv&scaron;e opatije postaju od 1803 sjedi&scaron;te knezova od Leiningena. Katolička župna crkva iz 1752. &mdash; Nedaleko od grada je kneževska ljetna rezidencija<em> Waldleiningen,</em> a južno ru&scaron;evine grada<em> Wildenburga.</em></p>
<p><strong>AMORET</strong> (tal.<em> amoretto</em>), riječ se obično upotrebljava u pluralu:<em> amoreti;</em> sinonimi:<em> eroti putti</em> (tal.). U kiparstvu i slikarstvu, amoreti su likovi gole djece, krilati ili bez krila. U antičko doba geniji, koji su se u kr&scaron;ćanskoj ikonografiji pretvorili u anđele. U likovnim umjetnostima počev&scaron;i od renesanse čest su motiv ili &scaron;tafaža na kompozicijama s mitolo&scaron;kim temama. U doba baroka i rokokoa pojavljuju se i u različitim dekorativnim, alegorijskim i heraldičkim varijacijama.</p>
<p><strong>AMORFAN</strong> (grč. ἀ a <em>bez</em> i &mu;&omicron;&rho;&phi;ή morfe oblik), bezobličan, neoblikovan.</p>
<p><strong>AMOSOV, Sergej Sergejevič,</strong> ruski slikar (?, 24. V. 1837 &mdash; Moskva, 3. XI. 1886). Učenik moskovske Umjetničke &scaron;kole, pejzažist, prikazivao motive iz rus. sela.</p>
<p><strong>AMPIR</strong> v.<em> Empire</em></p>
<p><strong>AMPULA</strong> (lat.<em> ampulla</em>), trbu&scaron;asta bočica uska vrata od stakla, gline ili kovine, koja je u ant. doba služila za ulje, &scaron;to se upotrebljavalo u higijenske i kozmetičke svrhe. U kr&scaron;ćanskoj liturgijskoj terminologiji ampulama se nazivaju posudice za vino, vodu i ulje, koje služe kod crkv. obreda.</p>
<p><strong>AMRITH,</strong> mjesto na sirijskoj obali, u feničko doba grad <em>Marath.</em> God. 1860 iskopao je J.-E. Renan u Amrithu ostatke hramova kasnofeničkog doba, na kojima se zapažaju egip. utjecaji, grobne spomenike u obliku valjka i piramide, sarkofage s reljefnim prikazom ljudskih i životinjskih likova, te velik stadion i amfiteatar.</p>
<p><strong>AMSTEL, Jan van</strong> (zvan <strong>de Hollander</strong>), holandski slikar (Amsterdam, oko 1500 &mdash; oko 1540). Pejzažist; radio u ulju i akvarelu, studirajući motive neposredno u prirodi. Djelovao je i u Antwerpenu. Kroničar holand. i flam. slikarstva K. van Mander navodi, da je neke Amstelove tehničke postupke usvojio Pieter Bruegel st. Prema hipotezama novijih historika umjetnosti A. bi imao biti identičan sa t. zv.<em> Monogramistom iz Braunschzveiga</em>, čija su djela utjecala na Bruegelov razvoj.</p>
<p><strong>AMSTERDAM,</strong> grad u Nizozemskoj; u XIII<em> st.</em> ribarsko naselje, koje se u XIV<em> st.</em> razvija u jednu od najvećih evr. luka, povezanih s Hanzom. U XVI i XVII<em> st.</em> emporij trgovine i prometa na evr. sjeverozapadu, sredi&scaron;te umjetnosti, književnosti i nauke. Urbanistički raspored stare jezgre grada uslovljen je mnogobrojnim kružnim i radijalnim kanalima (grahtovi), koji ga dijele na stotinu malih otoka, povezanih mostovima. Zbog mekoće tla temelji građevina položeni su na duboko zabijene balvane. Kao tip stambenih i trgovačkih zgrada iz XVII<em> st.</em> karakteristične su visoke i uske kuće od nežbukane opeke. Glavni su graditelji u tom razdoblju Hendrik de Keyzer, Philipp Vingboons i Jacob van Campen, koji je 1648 započeo s gradnjom gradske vijećnice (dana&scaron;nja kralj, palača), glavnog djela holand. klasicizma, ostvarenog u duhu Palladiovih načela. Od crkvenih građevina potječu iz XIV i XV<em> st.</em> Oude Kerk i Nieuwe Kerk, a iz XVII<em> st.</em> de Keyzerove Zuydekerk i Westerkerk. God. 1877&mdash;85 podignut je<em> Rijksmuseum, </em>po svojoj mje&scaron;avini gotičkih i renesansnih elemenata tipičan primjer t. zv. historijske arhitekture. Holand. arhitektura, koja u XX<em> st.</em> nastoji da nađe vlastit izraz u okviru općeg razvoja evr. arhitekture, dolazi do izražaja kod izgradnje modernih dijelova grada. A. je značajan kao kulturno i umjetničko sredi&scaron;te; u njemu se nalazi akademija umjetnosti i muzejske ustanove svjetskoga značenja, među kojima je na prvome mjestu<em> Rijksmuseum </em>sa zbirkama djela Rembrandta, njegovih suvremenika i sljedbenika. Gradski muzej<em> Suasso</em> galerija je moderne umjetnosti, a služi i za povremene izložbe. Zbirku slika<em> Six</em> osnovao je Rembrandtov prijatelj i gradonačelnik Jan Six. U Muzeju<em> Fodor </em>nalaze se zbirke crteža starih majstora i djela slikarstva XIX<em> st. </em>Kuća, u kojoj je 1639&mdash;58 stanovao Rembrandt, restaurirana je i pretvorena u memorijalni muzej majstora. Univerzitetska biblioteka ima oko 1,5 mil. svezaka i 62.000 rukopisa.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>AMULET</strong> v.<em> Amajlija</em></p>
<p><strong>AMVON</strong> v.<em> Ambon</em></p>
<p><strong>AMYKLAION</strong> (grč. &Alpha;&mu;&nu;ϰ&lambda;&alpha;ῖ&omicron;&nu;), sveti&scaron;te Hijakinta i Apolona, jugoist. od Sparte, na mjestu naselja iz brončanog doba. Ovdje je za Apolonov kip, &raquo;sličan brončanom stupu&laquo;, izradio Batiklo t. zv. amiklejsko prijestolje s bogatom figuralnom dekoracijom (rekonstrukcije prijestolja veoma su različite). U blizini su otkopani ostaci jednog žrtvenika i riznice.<br /> LIT.:<em> E. Buschor</em> i<em> W. Massow,</em> Vom Amyklaion, Athenische Mitteilungen, 1927.</p>
<p><strong>ANA, monahinja,</strong> vezilja. Bližih podataka o njoj nema. Jedini njen sačuvani rad je katapetazma (zavesa za carske dveri), koja je preneta oko 1690 iz manastira Rače u Srbiji u fru&scaron;kogorski manastir Beočin, gde se čuvala do 1941. Vezena je na crvenoj svili, zlatnom i srebrnom žicom i svilenim koncem u boji. Prikazano je 12 velikih praznika s Blagovestima u sredini; sa strane su likovi starozavetnih proroka. Signature su grčke; dole je potpis-vezilje: + ά&Nu;И МОНАХИ. Ubraja se u jedan od najlep&scaron;ih radova ove vrste, a datira u XV&mdash;XVI<em> v.</em><br /> LIT.:<em> L. Mirković,</em> Starine Fru&scaron;kogorskih manastira, Beograd 1931, str. 1&mdash;7. &mdash;<em> Isti,</em> Crkveni umetnički vez, Beograd 1940, str. 12. D. Med.</p>
<p><strong>ANA SAMOTREĆA,</strong> neprikladan naziv stvoren prema njem. <em>Die heilige Anna selbdritt</em>, franc.<em> Sainte Anne elle troisi&egrave;me</em> ili <em>&agrave; trois.</em> Upotrebljava se kao naziv za sliku, na kojoj je prikazana sv. Ana s Bogorodicom i djetetom Isusom. U kr&scaron;ćanskoj ikonografiji ovakva se grupacija pojavljuje od XIV<em> st</em>., a naročito je česta u XV i XVI<em> st.</em> Najpoznatiji je primjer te vrste Leonardova slika u Louvreu.</p>
<p><strong>ANA, Sv.,</strong> manastir kod Velikih Bastaja u Slavoniji. Čini se da su pravoslavni monasi manastira Pakre, u poč. XVIII<em> v., </em>ovde obnovili zapu&scaron;tenu gotičku crkvu propalog pavlinskog manastira iz 1412, koji je osnovao Benedikt Nelipić. Crkva je imala presvođen brod i poligonalan prezviterij. Jo&scaron; 1702 pominje se zvonik, kojeg danas nema, a za koji se misli da je bio nad pročeljem. God. 1859 crkva je restaurisana.<br /> LIT.:<em> Lj. Karaman, O</em> umjetnosti srednjeg vijeka u Hrvatskoj i Slavoniji&raquo; Historijski zbornik, 1948 i 1950. &mdash;<em> V. Petković,</em> Pregled crkvenih spomenika kroz povesnicu srpskog naroda, Posebna izdanja SAN, 1950, CLVII&bdquo; str. 2.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; D. Med.</p>
<p><strong>ANADIOMENA</strong> v.<em> Afrodita</em></p>
<p><strong>ANAFORNICA</strong> (grč. ἀ&nu;&alpha;&phi;έ&rho;&omega; anafero<em> uznosim</em>), posuda za izno&scaron;enje i pripremanje nafore. Najče&scaron;će od srebra ili od legura srebra. Okruglog oblika, ravna, u većini slučajeva sa iscrtanim figurama serafima. Izrađivali su je zlatari. Primer zanimljive anafornice, u obliku otvorenog turbeta, nalazi se u staroj srp. crkvi u Sarajevu. Izrađena u tehnici cizeliranja i filigrana 1676.<br /> LIT.:<em> L. Mirković,</em> Starine stare crkve u Sarajevu, Beograd 1936, str. 30, t. XLIV, I.&nbsp;&nbsp;&nbsp;&nbsp;&nbsp; B. Ra.</p>
<p><strong>ANAGLIF</strong> (grč. ἀ&nu;ά&gamma;&lambda;&upsilon;&phi;&omicron;&sigmaf; anaglyfos), sinonim za reljef, a naročito bareljef.</p>
<p><strong>ANAGNOSTI, Petar,</strong> arhitekt ruskog porekla (Odesa, 9. VII. 1909&mdash;). Diplomirao na Tehničkom fakultetu u Beogradu 1930. Prof. nacrtne geometrije na Arhitektonskom fakultetu u Beogradu. Izveo vi&scaron;e stanbenih zgrada u Beogradu, Novom Sadu, Bitolju, zadružni dom i &scaron;kolu u Crepaji. Svoj stručni rad uglavnom usmerio u pedago&scaron;ko-nastavnom pravcu.<br /> BIBL.:<em> Senčenje u arhitekturi,</em> 1948;<em> Perspektiva,</em> 1951.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; R. Bg.</p>
<p><strong>ANAHRONIZAM</strong> (grč ἀ&nu;ά ana<em> preko, po, uz</em> i &chi;&rho;ό&nu;&omicron;&sigmaf; hronos <em>vrijeme</em>), zastarjelost, nesuvremenost, pogre&scaron;na kronologija; izmjena vremenskog slijeda; smje&scaron;tavanje događaja i stvari u doba, kojemu ne pripadaju; podržavanje zastarjelih i preživjelih nazora. U likovnim djelima, a. se najvi&scaron;e očituje u uvođenju detalja (na pr. kostima, pokućstva, arhitekture) iz ranijeg hist. razdoblja u kasnije, a i obratno.</p>
<p><strong>ANAKSAGORA</strong> (grč. &rsquo;A&nu;&alpha;&xi;&alpha;&gamma;ό&rho;&alpha;), grčki kipar iz &larr; V<em> st. </em>Njegov brončani kip Zeusa postavili su Grci u Olimpiji kao votivni dar poslije pobjede nad Perzijancima kod Plateje &larr; 479.</p>
<p><strong>ANALOGIJA</strong> (grč. ἀ&nu;&alpha;&lambda;&omicron;&gamma;ί&alpha; analogia<em> slaganje, podudaranje</em>), sličnost, istovetnost, istovrsnost jedne stvari sa drugom prema zajedničkim obilježjima. Dva su pojma analogna, ako se uspoređuju na osnovi sličnosti ili podudarnosti njihovih svojstava.</p>
<p><strong>ANANJIN (Ananin), 1. Konstantin,</strong> ruski ikonopisac iz Jaroslava u XVII<em> st.</em> God. 1643 obnavlja zidne slike u Voznesenskoj crkvi u Moskvi, a 1650 slika ikonostas u samostanu sv. Save Staro&scaron;evskog u Zvenigorodu.<br /> <strong>2. Vasilij,</strong> ruski ikonopisac, brat pređa&scaron;njega. Spominje se 1660 kod izvođenja slikarskih radova u crkvi Arkandela u Kremlju. God. 1670&mdash;71 radi sa svojim bratom Konstantinom i s Fjodorom Kozlovom slike u crkvi u selu Kolomenskoje<em> (Silazak Duha Svetoga, Posljednji sud),</em> a 1676 zidne slike u Voznesenskoj crkvi u Rostovu.</p>
<p><strong>ANASTASIJEVIĆ, 1. Boris,</strong> slikar i vajar (Seyssel, Francuska, 17. II. 1926&mdash;). Odrastao u Francuskoj, u Jugoslaviju do&scaron;ao 1953. Skulpturu učio kod O. Zadkina, čiji se uticaj na njegovo delo ponekad oseća. Kubistički shvaćene mase i njihov ritam za njega su naročito karakteristične. Bavi se i grafikom.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Mi. Pr.<br /> <strong>2. Dragutin,</strong> bizantolog (Kragujevac, 30. VII. 1877 &mdash; Beograd, 20. VIII. 1950). Zavr&scaron;io studij klasične filologije u Beogradu; studirao bizantologiju i doktorirao 1905 u M&uuml;nchenu. Prof. bizantologije na univerzitetu u Beogradu. God. 1946 izabran za člana SAN. Proučava historiju Bizanta i srp. srednjovj. historiju.<br /> BIBL. (iz historije umjetnosti): <em>Otkopavanje Nemanjine sv. Bogorodice kod Kur&scaron;umlije,</em> Starinar, 1922.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. Pn.</p>
<p><strong>ANASTASIS</strong> (grč. ἀ&nu;ά&sigma;&tau;&alpha;&sigma;&iota;&sigmaf;<em> uskrsnuće</em>), motiv Kristova uskrsnuća u bizant. ikonografiji. Za razliku od zap. načina prikazivanja uskrsnuća, gdje Krist izlazi iz groba, a. prikazuje uskrslog Krista u pretpaklu s likovima starozavjetnih pravednika.</p>
<p><strong>ANASTATSKI PRETISAK</strong> (grč. (ἀ&nu;άά&sigma;&tau;&alpha;&sigma;&iota;&sigmaf; anastasis<em> uskrsnuća</em>), grafička tehnika umnožavanja starih knjiga u izvornom obliku. Stara se boja osvježi specijalnom blagom kiselinom i &scaron;krobom, zatim se stranica knjige natopi pretisnom bojom i prisloni uz litografski kamen ili metalnu ploču; na mjestima, gdje na stranici nema slova, boja ostaje na podlozi, koja se jetka i &scaron;tampa. Ovaj je postupak u novije vrijeme istisnula upotreba fotografije u &scaron;tamparstvu; danas a. p. zamjenjuje<em> foto-lito-tehnika.</em></p>
<p><strong>ANASTILOZA</strong> (grč. ἀ&nu;ά ana<em> gore, na</em> i &sigma;&tau;ῦ&lambda;&omicron;&sigmaf; <em>stup, kolona</em>), obnavljanje, ponovno uspostavljanje u izvorno stanje o&scaron;tećenih ant. spomenika dizanjem poru&scaron;enih stupova. Provedena je a. Partenona na atenskoj Akropoli, arhitektonskih spomenika na<em> Forumu Romanumu</em> u Rimu i mnogih drugih građevina.</p>
<p><strong>ANATOMIJA</strong> (grč. ἀ&nu;&alpha;&tau;έ&mu;&nu;&epsilon;&iota;&nu; anatemnein<em> rasijecati</em>), nauka o građi i sastavu čovječjeg tijela. Kod studija likovnih umjetnosti naročito je važna<em> plastična a.,</em> koja na temelju izučavanja građe kostura, zglobova i mi&scaron;ićnog sustava omogućuje ispravno prikazivanje ljudskog tijela i njegovi 1 proporcija u stavu mirovanja, kao i promjena, &scaron;to nastaju prigodom različitih pokreta. U helenskoj umjetnosti predstavljao je Polikletov<em> Dorifor (Kopljono&scaron;a) </em>t. zv. kanon, uzor za proporcije pojedinih dijelova tijela. Vitruvijev rimski kanon osniva se na proporcijama grč. kipova, a pogotovo Lizipovih. Anatomija rimskog liječnika Galena (oko 130 &mdash; poslije 200) dominirala je kao apsolutni normativ trinaest vjekova, jer je seciranje ljudskog tijela bilo od crkve zabranjeno i kažnjivo. Tek 1314&mdash;15 napisao je Mundinus (Mondino de&rsquo; Liuzzi) u Bologni kompendij anatomije na temelju sekcije le&scaron;ina; njegovo je venecijansko izdanje iz 1493 ilustrirano. U doba renesanse ponajprije se P. della Francesca i L. B. Alberti bave izučavanjem proporcija ljudskog tijela, a zatim anatomijom praktički i teoretski Leonardo (u traktatu<em> Dell Anatomia,</em> sa savr&scaron;enim crtežima), Michelangelo, D&uuml;rer i dr. Potpunu reformu anatomije znači epohalno djelo<em> De humani corporis fabrica libri septem</em> (Basel 1543)5 &scaron;to ga je napisao belgijski liječnik Vesal (Andreas Vesalius), a u kojemu su reproducirane ilustracije-tumači J. S. von Calcara (J. S. Kalkar, Giovanni da Calcar, Joannes Stephanus Calcarensis). &mdash; Kao likovni motiv, u obliku portretne grupe liječnika kod seciranja, a. se pojavljuje napose u holand. slikarstvu (Rembrandt,<em> Anatomija dra Tulpa</em>). A. čovjeka, a za kipare i konja, obvezatan je nastavni predmet u akademijama i umjetničkim &scaron;kolama.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; S. Bić.</p>
<p><strong>ANCHER, Mihael Peter,</strong> danski slikar (Rutsker, 9. VI. 1849 &mdash; Skagen, 20. IX. 1927). Studirao na umjetničkoj akademiji u K&oslash;benhavnu. Slikao na naturalistički način scene iz ribarskog i pučkog života, genre i portrete. Glavna su mu djela portreti žene Ane (slikarica pastela), slikara P. S. Kroyera, dva autoportreta, te genre i pejzažni motivi<em> Ribari na obali, Starac pred kućom i Utopljenik.</em> Njegov naturalizam imao je mnogo sljedbenika u dan. slikarstvu.</p>
<p><strong>ANCHETA, Miguel de,</strong> &scaron;panjolski kipar (? &mdash; Pampeluna, 1598). Studirao u Firenci i prenio u &Scaron;panjolsku način i tehniku tal. kipara cinquecenta. Glavni su mu radovi sakralna skulptura, tabernakuli i korska sjedala u crkvama u Pampeluni i okolnim mjestima u Navarri.</p>
<p><strong>ANCONA</strong> (grč. Ά&gamma;ϰὼ&nu; Ἑ&lambda;&lambda;&eta;&nu;ί&sigmaf; Ankon Hellenis; kod nas nekad zvana<em> Jakin</em>), glavni grad tal. pokrajine Marche i najvažnija luka srednje Italije na Jadranskome moru. Osnovali su je Sirakužani oko &larr; 390 i dugo je vjerna grč. kulturnoj tradiciji. Od Ilirskog rata u II<em> st.</em> A. je luka rimske flote i baza za ekspanziju Rimljana po Jadranu. U doba Julija Cezara utvrđen municipij i sredi&scaron;te trgovine s Dalmacijom. Nakon propasti Zapadnog rimskog carstva, pod za&scaron;titom Istočnog rimskog carstva; zatim je osvajaju Goti, Langobardi; 848 ru&scaron;e je Saraceni. U Srednjem vijeku sukobljuje se A. s papinskom državom zbog trgovine po Jadranu i na Istoku, no kasnije ulazi u njen sastav. U XVIII<em> st.</em> izmjenjuje gospodare (Francuska, Austrija, Rusija, papa). God. 1860 pripojena je kraljevini Italiji.<br /> Na&scaron;e veze s Ankonom, političke, trgovačke i kulturne, veoma su žive od najstarijih vremena sve do poč. XIX<em> st.</em> U XIII i XIV<em> st. </em>Ankonitanci u vi&scaron;e navrata vr&scaron;e u Splitu službu<em> podestata</em> i<em> notara; </em>u XVII i XVIII<em> st.</em> u Ankoni je &scaron;tampano vi&scaron;e na&scaron;ih knjiga; neki Dubrovčani imaju ovdje svoje palače.<br /> A. je do danas zadržala, naročito u predjelu između luke i katedrale, karakter srednjovj. grada. Iz ranijih vremena sačuvao se vitak<em> Trajanov slavoluk</em> s korintskim stupovima, djelo Apolodora iz Damaska (nakon 115). Starokr&scaron;ćanske katakombe potječu iz III<em> st.<sub>}</sub></em> a propovjedaonica u crkvi S. Maria della Misericordia iz VII<em> st.</em> Romanička crkva S. Maria della Piazza (XI&mdash; XIII<em> st.)</em> ima fasadu analognu fasadi zadarske katedrale; gradio ju je 1210 majstor Filippcr od dalmatinskog mramora i ukrasio nizovima slijepih arkadica. Bizantski utjecaj vidljiv je na crkvi S. Ciriaco (katedrala), koja ima u tlocrtu oblik grčkog križa i poligonalnu kupolu na kvadratičnoj osnovi. U stilu gotike građena je crkva S. Maria della Misericordia (1399), koja u svojim donjim dijelovima jo&scaron; uvijek odi&scaron;e romanikom. No najznačajnija su djela gotike u Ankoni građevine majstora Jurja Dalmatinca: fasada zgrade<em> Loggia dei Mercanti</em> (1459), portal crkve San Francesco delle Scale (1459) i portal crkve S. Agostino. Ova djela ukazuju na to, da je na Jurja utjecala<em> Porta della Car ta</em> Duždeve palače u Veneciji, ali i ovdje, kao i u Dalmaciji, majstor, iako vjeran gotičkim oblicima, daje izraza svojim renesansnim sklonostima. Kod izradbe reljefa na portalu crkve S. Agostino sudjelovao je Juraj Pribislavljić, a kod Loggie Andrija Ale&scaron;i. Iz doba renesanse ističe se Palazzo degli Anziani, fortifikacije na Colle Astagno i portali biv&scaron;eg samostana S. Francesco delle Scale. U XVII i XVIII<em> st.</em> grade se mnoge nove palače, no one ne mijenjaju bitno stari izgled grada.<br /> Vrednija slikarska djela:<em> Raspeće</em>, Tizian, signirano, iz perioda 1560&mdash;68, crkva S. Domenico; Pellegrino Tibaldi, freske na svodu Loggie dei Mercanti i u salonu Palazzo Feretti; u nekoliko crkava nalaze se zidne slike manirista Francesca Lillia (Lilio), XVI<em> st.,</em>Antonio Viviani,<em> Bogorodica s djetetom, </em>katedrala; Guercino,<em> Navje&scaron;tenje,</em> crkva S. Domenico; Orazio Gentileschi,<em> Obrezanje<sub>}</sub></em> crkva Gesu; Marco Benefial,<em> Prikazanje Bogorodice,</em> S. Maria della Piazza. U Pinakoteki, osnovanoj 1884, zastupano je vi&scaron;e tal. slikara od XIV<em> st.</em> pa dalje: Andrea da Bologna,<em> Smrt Bogorodice;</em> Carlo Crivelli,<em> Bogorodica s djetetom; </em>Lorenzo Lotto,<em> Uza&scaron;a&scaron;će</em> i<em> Bogorodica sa svecima;</em> Tizian,<em> Bogorodica s djetetom, sv. Franjom i Blažom;</em> Guercino,<em> Začeće;</em> Carlo Maratta,<em> Bogorodica i sveci</em> i dr.<br /> Biblioteca comunale, koju je utemeljio 1669 L. Beni časa, posjeduje zbirku djela pisaca iz Marche i ne&scaron;to rukopisa.<br /> LIT.:<em> A. Ricci,</em> Memorie delle arti e degli artisti della Marca di Ancona, Macerata 1834. &mdash; <em>A. Dudan,</em> La Dalmazia nell&rsquo;arte italiana, Milano 1922. &mdash;<em> L. Serra,</em> L&rsquo;arte nelle Marche, Rassegna Marchigiana, 1926&mdash;28.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; J. Bć.</p>
<p><strong>ANCUS</strong> v.<em> &Scaron;iroka kula</em></p>
<p><strong>ANDAUTONIA</strong> v.<em> &Scaron;ćitarjevo</em></p>
<p><strong>ANDERBA</strong> v.<em> Nik&scaron;ić</em></p>
<p><strong>ANDERLECHT,</strong> industrijsko predgrađe Bruxellesa, Belgija. U gotičkoj crkvi sv. Petra sačuvana je romanička kripta, fragmenti vitraila (XIV i XV<em> st.</em>) i freske (o&scaron;tećene ili preslikane) iz XIV<em> st.</em></p>
<p><strong>ANDERNACH,</strong> grad na lijevoj obali Rajne, Savezna Republika Njemačka. Jedno od pedeset utvrđenja, koja je osnovao rim. vojskovođa Druz oko &larr; 12 <em>(Castellum ante Nacum).</em> U III<em> st. </em>rim. po&scaron;tanska stanica<em> Antunnacum.</em> A. je 1109 postao grad. Sačuvani su ostaci gradskih zidina, romanička župna crkva iz poč. XIII<em> st.</em> (restaurirana) vi&scaron;e gotičkih crkava i kapela, kasnogotička vijećnica i dr. &mdash; U okolici poznata benediktinska opatijska crkva <em>Maria Laach</em> u romaničkom stilu.</p>
<p><strong>ANDETRIUM</strong> v.<em> Muć Gornji</em></p>
<p><strong>ANDOKID</strong> (grč. &rsquo;A&nu;&delta;&omicron;ϰ&kappa;ί&delta;&eta;&sigmaf; Andokides), grčki slikar vaza i keramičar iz Atike (druga pol. &larr; VI<em> st</em>.). Njegova signatura oznaku ἐ&pi;&omicron;ί&eta;&sigma;&epsilon;&nu; (epoiesen<em> načinio, proizveo</em>) nalazi se na 1 amfori s crnim figurama, na 3 amfore s crvenim figurama te na 1 amfori i i pladnju s crnim figurama s jedne, a s crvenim s druge strane. Nekoliko vaza pripisuje mu se prema tehnici i stilu. Tematikom slika blizak je Egzekiji. A. stoji na prijelazu između atičkog stila crnih figura na smeđocrvenkastoj pozadini i stila crvenih figura na crnoj pozadini. U likovnoj koncepciji također je vidljiv prijelaz od manirizma zrelog arhajskog stila (ukra&scaron;ena odjeća, kruti nabori, stav tijela, koji prelazi u maniru) prema jednostavnijem stilu s prirodnije danim anatomskim detaljima i naborima odjeće.<br /> LIT.:<em> W. Klein,</em> Die griechischen Vasen mit Meisternamen, Wien 1887. &mdash; <em>R. Norton,</em> Andokides, American Journal of Archaeology, 1896. &mdash; <em>J. C. Hoppin, </em>A Handbook of Attic Redfigured Vases, Cambridge 1919. &mdash;<em> Isti,</em> A Handbook of Greek Black-figured Vases, Paris 1924.</p>
<p><strong>ANDONOV, Dimitrije,</strong> zograf (Papradi&scaron;te, Makedonija, 1860 &mdash;?). Učio zografsko umijeće kod svoga oca, zatim u Moskvi i Novgorodu. Oslikao oko 80 crkava i manastira po Makedoniji, Bugarskoj i Hercegovini. Prvi među mijačkim zografima slika folklorne teme, portrete i scene iz života svojih savremenika. U fresko-kompoziciji u manastiru<em> Joakim Osogovski</em> unio motiv savremene političke satire. N. P. T.</p>
<p><strong>ANDRADE, Jeronimo de,</strong> portugalski slikar (Lisabon, 1715 &mdash; 24. XII. 1801). Dekorater, slikar ornamenata i arhitektonskih motiva. Na način kasnobaroknog iluzionističko-perspektivnog dekoriranja oslikao svod lisabonske crkve S. Paulo i crkvu u Da Peni.</p>
<p><strong>ANDRA&Scaron;KOVIĆ, Tom&aacute;&scaron;,</strong> slovački slikar (Hlohovec, 1871&mdash;). Studirao u M&iacute;inchenu i Beču. God. 1892 izlagao u Dresdenu i Mlinchenu<em> (M&uuml;nchner K&uuml;nstlerhaus)</em>. Između dva svjetska rata hlagao u Hodoninu i Žilini. Istakao se kao portretist.</p>
<p><strong>ANDR&Eacute;, Edouard,</strong> francuski arhitekt parkova (Bourges, 1840&mdash;1911). Ispočetka pod vodstvom arhitekta parkova J.-Ch. Alphanda, dijelom u suradnji s vrtlarom P. Barillet-Deschampsom (čije je zamisli pojednostavnio), uredio pari&scaron;ka &scaron;etali&scaron;ta i nasade, na pr. Buttes-Chaumont. Autor mnogih stručnih djela (<em>Plantes de terre de bruy&egrave;re,</em> 1864;<em> Trait&eacute; g&eacute;n&eacute;rale de la composition des parcs et jardins</em> i dr.).</p>
<p><strong>ANDREA D&rsquo;AGNOLO</strong> v<em>. Andrea del Sarto</em></p>
<p><strong>ANDREA DA BOLOGNA,</strong> talijanski slikar (XIV <em>st.</em>). Sačuvana su dva njegova djela, potpisana i datirana: poliptih <em>Bogorodica s djetetom</em> iz 1369 (Fermo, gal.) i slika<em> Madonna dell&rsquo;umilt&agrave;</em> iz 1372 (S. Agostino, Corridonia). Ta djela pokazuju Andreine uske veze sa slikarstvom trecentističkih majstora iz pokrajine Marche.</p>
<p><strong>ANDREA DA FIRENZE.</strong> <strong>1.</strong> v.<em> Andrea di Bonaiuto</em><br /> <strong>2. (Ciccione;</strong> pravim imenom<strong> Andrea Nofri [di Onofrio] di Romolo</strong>), talijanski kipar (Firenca, 1388 &mdash; prije 1459). Njegova djela &mdash; dekorativni kiparski radovi u Firenci i nadgrobni spomenici u crkvama u Anconi i Napulju (Ladislav IV) &mdash; imaju obilježja stilske faze prijelaza iz gotičkih oblika u renesansu.</p>
<p><strong>ANDREA DA MURANO,</strong> talijanski slikar. Djelovao u Muranu između 1462 i 1507, u doba, kad se ekonomska i dru&scaron;tvena struktura republike Venecije temeljito mijenja. Umjesto anonimnih majstorskih radionica obilježenih lokalnim i familijarno-tradicionalnim duhom, kakve su postojale u muranskoj slikarskoj &scaron;koli, javljaju se u ojačanoj Veneciji mogućnosti za formiranje i razvoj jedinstvene slikarske &scaron;kole. Dotada&scaron;nja aktivnost Murana zamire; u toj zavr&scaron;noj fazi A. je jedan od posljednjih predstavnika tradicionalističkog muranskog izrađivanja oltarskih slika, suradnik B. Vivarinia.<br /> DJELA: Oltarski poliptih crkve S. Pietro Martire in Murano (Venecija, Akademija);<em> Raspeće</em> (Beč); glavni oltar crkve S. Maria (Trebaseleghe);<em> Bogorodica sa svecima</em> (Mussolente).</p>
<p><strong>ANDREA DE BULBITO DE TRAMONTE,</strong> talijanski graditelj; 1436 dolazi iz Napulja zajedno s graditeljem Onofriom de la Cava u Dubrovnik i tu radi na vodovodu, dvjema fontanama i na pregradnji Kneževa dvora poslije požara 1435.</p>
<p><strong>ANDREA DEL CASTAGNO,</strong> talijanski slikar (Castagno, 1411 &mdash; Firenca, 19. VIII. 1457). Pripada prvoj generaciji umjetnika firentinske renesanse. Prema Vasariu učio kod P. Uccella i Domenica Veneziana, a ugledao se u Donatella i Masaccia. Naslikao 1435 obje&scaron;ene buntovnike iz porodica Albizzi i Peruzzi, smaknute nakon povratka Medičejaca u Firencu. Tada dobiva nadimak <em>Andreino degl&rsquo; impiccati.</em> Iz tog je doba slika<em> Raspeće</em> (Firenca, Sta Maria degli Angioli), u kojoj jo&scaron; nije razvio svoj stil, nego je očevidan utjecaj Masaccia. &mdash; U Veneciji (1442&mdash;44) radi sliku za crkvu S. Tarasio i kartone za mozaike<em> Smrt Marije </em>i<em> Sv. Teodor</em> (oboje u S. Teodoro). &mdash; God. 1445 upisan je u firentinski ceh<em> Arte dei medici espeziali,</em> po&scaron;to je 1444 izradio karton<em> Polaganje u grob </em>za kružni prozor firentinske katedrale. &mdash; Od povratka u Firencu do smrti traje zreli period njegova umjetničkog stvaranja i formiranje vlastitog stila. Grub, često i surov realist, nastoji svojim likovima dati &scaron;to snažniju izražajnost. Vlada perspektivom, ali njome ne eksperimentira kao P. Uccello. Glavna je karakteristika njegovih djela jaka modelacija oblika. Kod modeliranja vi&scaron;e se povodi za Donatellom nego za Masacciom i Uccellom. Boju stavlja u službu plastičnog izražavanja. Ona je kod njega čista, a često se prelijeva u tonovima koji daju dojam metalne materije. &mdash; Svladao je tehniku slikanja uljenim bojama, no veći dio njegova opusa čine freske:<em> Madona u gloriji između sv. Minijata</em> i<em> sv. Julijana,</em> 1449 (Berlin, Kaiser-Friedrich-Mus.); scene iz života Marijina, 1450&mdash;52 (Firenca, S. Egidio);<em> Sv. Lazar između Marte i Magdalene,</em> 1455,<em> Sv. Jerolimu ukazuje se sv. Trojstvo</em> i<em> Krist blagosilje sv. Julijana</em> (sve tri u Firenci, Annunziata);<em> Posljednja večera,</em> 1457 (Firenca, Sta Maria Nuova) kao i konjanički lik kondotijera<em> Nicola da Tolentino,</em> 1456 (Firenca, katedrala), koji je modeliran s jakim kontrastima svijetla i sjene, gotovo monohromno. &mdash; Dva su najznačajnija ciklusa Castagnova: freske u refektoriju samostana St. Apollonia u Firenci (ne&scaron;to prije 1450), gdje je u djelima<em> Posljednja večera, Raspeće, Polaganje u grob</em> i<em> Uskrsnuće</em> dostigao maksimalnu reljefnost chiaroscurom i drapiranjem haljina po Donatellovu uzoru.<br /> U ciklusu ličnosti u vili Pandolfini u Legnai-i kod Firence (preneseno u St. Apollonia):<em> Dante, Boccaccio, Petrarca, Kraljica Tomirida, Kumejska sibila, Niccol&ograve; Acciaiuoli, Farinata degli Uberti, Pippo Spano</em> (kondotijer u službi ugarskog dvora, Filip Madžarin na&scaron;e nar. pjesme) i<em> Estera</em> ostvaruje figure, koje djeluju skulpturalno; smje&scaron;tene su u slikanim tamnim ni&scaron;ama i strogo omeđene girlandama, festonima i lezenama. Castagnov stil, koji se veže uz Donatella, po o&scaron;tro označenim konturama i kontra-pozicijama tamnih i svijetlih partija u biti je vi&scaron;e plastički nego pikturalan. Osebujno plastično izražavanje, &scaron;to ga je on unio u firentinsko slikarstvo quattrocenta, nije ostalo ograničeno na uzak krug njegovih učenika (Marco del Buono, Giovanni di Francesco del Cervelliera, Piero del Pollaiuolo), već je utjecalo na veći broj firentinskih slikara XV<em> st.</em> Po E. Faureu bio je &raquo;duh bridak poput sjekire, koji je po zidovima slikao Krista obje&scaron;enog kao u mesnici, portrete firentinskih vojnika i pjesnika, oblike napete kao &scaron;to je bilo njegovo srce, čiste kao njegova gordost, divovske kao njegova snaga: oklope, mačeve, crne lovorove, gvozdeni svijet, neumoljivu himnu asketizmu, osveti i ljubavi.&laquo; A. d. C., rođen u seljačkoj sredini, unio je u toskansko slikarstvo izrazito rustičku svježinu, koja izbija iz svih njegovih djela i negira svako prilagođavanje jo&scaron; uvijek latentnim idealističkim koncepcijama.<br /> LIT. :<em> W. Waldschmidt,</em> Andrea del Castagno, Berlin 1900. &mdash;<em> R. van Marie, </em>The development of the italian schools of painting, X, The Hague 1928. &mdash; <em>G. Sinibaldi,</em> Andrea del Castagno, L&rsquo; Arte, 1933, str. 36. &mdash;<em> M. Salmi,</em> Paolo Uccello, Andrea del Castagno, Domenico Veneziano, Milano 1938. &mdash;<em> G. M. Richter,</em> Andrea del Castagno, 1943.&nbsp;&nbsp;&nbsp;&nbsp;&nbsp; Z. &Scaron;a.</p>
<p><strong>ANDREA DEL SARTO (Andr&eacute;a d&rsquo;Agnolo, Andr&eacute;a Angeli,</strong> ranije neispravno nazivan<strong> Andr&eacute;a Vanucchi),</strong> talijanski slikar (Firenca, 16. VII. 1486&mdash;29. IX. 1530). Nazvan po svom ocu krojaču Agnolu di Francesco (u ispravi potpis: &raquo;Andreas Angeli Francisci vocato Andrea del Sarto populi Sancti Marci de Florentia pictor&laquo;). Učio kod Giana Barilea i Piera di Cosima, čijim posredstvom upoznaje način Huga van der Goesa. Kasnije utječu na nj Fra Bartolommeo, Leonardo preko Franciabigie, te Michelangelo. Radi uglavnom u Firenci, gdje je 1508 upisan u ceh<em> Arte dei Medici e Speciali.</em> God 1516 ženi se Luciom de Fede, koja se otada stalno javlja kao model u njegovim slikama. Na poziv Fran&ccedil;oisa I. boravi 1518&mdash;19 u Parizu, gdje je izradio sliku<em> Caritas</em> (Louvre). Fran&ccedil;ois I daje mu znatnu svotu novaca, da nakupuje u Italiji slike za franc, kraljevski dvor. Andr&eacute;a na nagovor svoje žene napu&scaron;ta Pariz, a novcem primljenim za nabavu slika gradi sebi kuću u Firenci. God. 1523 bježi pred kugom iz Firence; 1525 unesen je u tamo&scaron;nji<em> Libro dei pittori.</em> Neko vrijeme radio je i u Rimu. &mdash; Najistaknutiji je majstor firentinske visoke renesanse. U svoje vrijeme bio je veoma cijenjen kao slikar fresaka; uslijed točnosti izvedbe i pridržavanja norma tradicionalne kompozicije nazvan je &raquo;Andrea senza errori&laquo;. Njegova se ulja ističu naročito tehnikom i bojom, u kojoj je od svih Firentinaca najbliži Giorgioneu i Ticijanu. U njegovim freskama i uljima ističu se &scaron;iroke perspektive u pejzažu, podređenom figurama, koje su postavljene u prvi plan. Početni elementi baroka daju se naslutiti u mekanoj slikarski tretiranoj povr&scaron;ini (srodnost sa Correggiom). Bitne su oznake njegova slikarstva statuarnost likova, rafaeleskni kolorit i reminiscence na Michelangela. Veliku pažnju posvećuje draperijama; uslijed njihove pretjerano pomne izradbe gubi modelacija figura na izražajnosti. Portret žene s Petrarkinim &raquo;Kanconijerom&laquo; u ruci (Madrid, Prado), u kojem je A. del S. bliz velikim venecijanskim portretistima, ističe se bogatstvom valeura. Spomenuta kompozicija<em> Caritas</em> stoljećima se smatrala remek-djelom: &raquo;... Danas sam se veoma divio slici<em> Caritas </em>Andrea del Sarta. Ova slika zaista me dira vi&scaron;e nego<em> Sveta porodica </em>Rafaelova. Može se učiniti ne&scaron;to dobro na različne načine. Kako su njegova djeca elegantna i snažna! A njegova žena, kakva je to glava i kakve ruke! Htio bih imati vremena da ga kopiram.&laquo; (E. Delacroix,<em> Journal</em>.)<br /> Andreini učenici (Domenico Puligo, Giorgio Vasari, Jacopo Pontormo) i sljedbenici izgradili su umjereni manirizam, kome je on duhovni začetnik. Toplina boje, smirena kompozicija i intimnost u portretu bili su razlog, da ga je građansko dru&scaron;tvo XIX<em> st.</em> ubrajalo medu svoje najomiljenije tal. slikare.<br /> DJELA: Freske: Pet prizora iz legende o sv. Filipu (Firenca, SS. Annunziata); <em>Rođenje sv. Ivana</em> (Firenca, Lo Scalzo), rađene sa Franciabigiom. &mdash; Uljene slike:<em> Sveta obitelj</em> (Dresden, Gemaldegalerie i Pariz, Louvre);<em> Madonna</em> (Berlin, Kaiser Friedrich Mus.);<em> Uza&scaron;a&scaron;će Marijino, Navje&scaron;tenje, Skidanje s križa, Mladi sv. Ivan</em> (sve u Firenci, Pitti);<em> Dva anđela</em> (Firenca, Accademia);<em> Madonna dell&rsquo; Arpie</em> (Firenca, Uffizi). &mdash; Naročito se ističu njegove portretne slike : Autoportreti (Firenca, Uffizi; London, National Gali.);<em> Kipar</em> (London, National Gall.).<strong><br /> </strong>LIT.<em> G. H. Guinness,</em> Andrea del Sarto, London 1899. &mdash; <em>F. Knapp,</em> Andrea del Sarto, Bielefeld i Leipzig 1907. &mdash;<em> B. Berenson</em>, The florentine painters of the Renaissance, London 1909. &mdash;<em> M. Dvoř&aacute;k,</em> Geschichte der italienischen Kunst, II, Mtinchen 1927. &mdash;<em> I. Fraenckel,</em> Andrea del Sarto, Strasbourg 1935.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Z. &Scaron;a.</p>
<p><strong>ANDREA DI BONAIUTO (Andrea da Firenze),</strong> talijanski slikar XIV<em> st.</em> Djelovao u Firenci, gdje je 1344 upisan u bratov&scaron;tinu slikara, a 1374 u ceh sv. Luke; 2. XI. 1377 načinio je oporuku. Glavno mu je djelo ciklus fresaka u kapeli degli Spagnuoli u klaustru crkve S. Maria Novella u Firenci. Originalno&scaron;ću u narativnosti i simbolici ističu se<em> Trionfo di S. Tommaso d&rsquo; Aquino </em>i<em> Chiesa e i domenicani,</em> u kojima A. glorificira duh i zasluge dominikanskog reda. U njegovu se načinu osjećaju utjecaji Siene (Simone Martini i Bartolo di Fredi). God. 1377 izradio freske s prizorima iz života sv. Raineria u Camposantu u Pisi, koje su mu atribuirane na temelju stilskih obilježja (uni&scaron;tene bombardiranjem u Drugome svjet. ratu).</p>
<p><strong>ANDREA DI GIOVANNI DA ORVIETO, </strong>talijanski slikar i mozaičar. Rođen u Sieni, živio i djelovao u Orvietu 1378&mdash;1417. Isprva radi kao pomoćnik Ugolina d&rsquo;Ilaria na slikama na svodu kora katedrale. God. 1380 izveo freske u koru katedrale, a 1411 u kapeli Buonconti. God. 1412 nastalo je njegovo glavno djelo, freska u luneti nad Porta di Canonica na sjev. strani katedrale. S Bartolomeom di Pietro da Orvieto restaurirao 1417 mozaike na fasadi katedrale.</p>
<p><strong>ANDREA DIVANNI D&rsquo;ANDREA,</strong> talijanski slikar (Siena, oko 1332 &mdash; oko 1413). Jedan od pripadnika sienske slikarske &scaron;kole na izmaku gotike i u doba protorenesansnog previranja, sljedbenik braće Lorenzettia. Glavno je njegovo djelo oltarski poliptih s Bogorodicom i svecima (Siena, S. Stefano, 1400). Djelovao u Napulju i na Siciliji.</p>
<p><strong>ANDREA SCHIAVONE</strong> v.<em> Medulić, Andrija</em></p>
<p><strong>ANDREA TAFI,</strong> talijanski mozaičar, djelovao u Firenci između 1300 i 1320. Njegovo je djelo mozaik<em> Krist na prijestolju </em>u firentinskom Baptisteriju. Vasari ga spominje kao prvog toskanskog mozaičara, koji je tehniku mozaika prenio iz Venecije u Firencu.</p>
<p><strong>ANDREANI, Andrea,</strong> talijanski drvorezac, vjerojatno iz Mantove, djelovao između 1584 i 1610. Usavr&scaron;io je tehniku<em> chiaroscuro</em> služeći se sa četiri ploče, da bi u preljevima svijetla i sjene postigao prostornu atmosferu i plastičnost oblina. Radio i vi&scaron;ebojne drvoreze. U toj tehnici reproducirao slikarska i kiparska djela A. Mantegne, A. Casolana, G. da Bologne i dr.</p>
<p><strong>ANDREAS</strong> (grč. Ά&nu;&delta;&rho;έ&alpha;&sigmaf;), grčki kipar helenističkog doba s Peloponeza. Zajedno sa svojim bratom Aristomahom izradio je za Olimpiju statuu Kv. Marcija Filipa (konzula &larr; 176 i &larr; 169), a s&acirc;m je izradio brončani kip Elejca Lizipa, pobjednika u rvanju.</p>
<p><strong>ANDREAS RICO (Rizzo)</strong> v.<em> Rico (Rizzo), Andreas</em></p>
<p><strong>ANDREESCU, Ion,</strong> rumunjski slikar (Moldavija, 15. II. 1851 &mdash; Bukure&scaron;t, 22. ili 23. X. 1882). Slikarsku akademiju zavr&scaron;ava u Bukure&scaron;tu. Bavi se estetikom i historijom umjetnosti. Nastavnik crtanja na gimnaziji u Buzeu-u. God. 1876 odlazi u Pariz, gdje na njegov razvoj utječu G. Courbet, pejzažisti barbizonske &scaron;kole i impresionisti, osobito A. Sisley. U Barbizonu, gdje radi sa N. I. Grigorescuom, nastale su njegove slike<em> Pećine u Apremontu</em> (Bukure&scaron;t, Muz. Toma Stelian) i<em> Zima u Barbizonu </em>(Bukure&scaron;t, zbirka K. Zambaccian). Kolorit ovih djela podsjeća na ulja N. Diaza de la Pe&ntilde;a i Th. Rousseaua, koji su na njega u to vrijeme snažno utjecali. Nakon početne faze rada, u kojoj se orijentira prema realističkoj interpretaciji motiva s akcentuiranjem kolorita, prenosi teži&scaron;te slikarske problematike na rje&scaron;avanje atmosfere i odnosa volumena, prolazno zabaciv&scaron;i jače ispoljavanje &scaron;iroke skale boja. U posljednjoj fazi svoga kratkotrajnog djelovanja ispoljo je snagu impresionističkog izraza, zadržav&scaron;i jasnu strukturu svojih motiva i intenzivnost boje. Razvoj Andreescua prekinula je rana smrt te nije uspio formirati svoj vlastiti izraz. Unatoč tome, A. je jedna od markantnih pojava u rumunj. slikarstvu pro&scaron;log stoljeća.</p>
<p><strong>ANDREJ, 1.</strong> slikar. Živeo je i radio u Novom Sadu sredinom XVIII<em> v.</em> O njegovoj umetničkoj aktivnosti ne postoje bliži podaci; zna se samo da mu je učenik bio<em> piktor</em> Maksim Hristiforović, jedan od slikara starog ikonostasa Uspenske crkve u Novom Sadu.<br /> LIT.:<em> V. Mirosavljević,</em> Srpsko-pravoslavne crkve u Novom Sadu u 18 veku, Glasnik Istoriskog dru&scaron;tva u Novom Sadu, 1933, str. 204&mdash;215.&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kol.<br /> <strong>2.</strong> Sarajevski slikar XVII<em> v.</em> Poznate su tri njegove slike:<em> Sv. Kirijak</em> (iz 1649) rađen u načinu kritske &scaron;kole, Isus sa vi&scaron;e figura (iz 1654) i<em> Kr&scaron;tenje Kristovo</em>, također sa vi&scaron;e figura. Prve dvije su signirane, a za treću se pretpostavlja da je njegova. U tim slikama A. pokazuje siguran crtež i živ kolorit. Prva slika je u pravoslavnoj crkvi u Travniku, a ostale dvije u Muzeju Stare crkve u Sarajevu.<br /> LIT.:<em> Đ. Mazalić,</em> Nekoliko starih ikona, Na&scaron;e starine, 1954, str. 53 i dalje.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Đ. M.</p>
<p><strong>ANDREJ IZ LOKE,</strong> kasnogotički graditelj, podrijetlom iz &Scaron;kofje Loke. U starijoj literaturi krivo nazivan &raquo;iz Loža&laquo;<em> (von Laas)</em> i<em> Andrija Lo&scaron;janin</em> (Kukuljević). Sagradio je u drugoj pol. XV<em> st.</em> niz manjih crkava u Bene&scaron;koj Sloveniji i u Posočju. Stilski pripada gorenjsko-goričkom krugu graditelja, koji prenose srednjoevr. kasnogotički sistem mrežastog i zvjezdastog svođenja na Kras i u Primorje. U skulpturalnim elementima nastavlja kra&scaron;ku klesarsku tradiciju bogato ukra&scaron;enih ključnih (zaglavnih) kamenova i konzola, na kojima su uz biljne često i figuralni ornamenti. Svoja je djela označivao kamenim pločama sa signaturom u gotičkoj minuskuli MAISTER ANDRE VON LACK i godinom gradnje. Od njegovih djela, koja mu se pripisuju sa sigurno&scaron;ću, &mdash; crkve u Ponikvama nad Bačom (oko 1480), u Bri&scaron;čama (1477), u Racchiuso-u kod Ahtena (1477), Sv. Ivan u Čeleu kod Landara (1477) &mdash; sačuvao se samo prezbiterij posljednje crkve. Ostale su poru&scaron;ene ili pregrađene. Prema majstorskom znaku &lt;znak&gt; u crkvi sv. Ivana u Čeleu, pripisuje mu se i crkva u Volarjima kod Tolmina i crkva u Sedlu kod Breginja<sub>v</sub> Klesarski ukras radio je vjerojatno njegov pomoćnik Jakob. Andrejevo djelovanje i jak utjecaj na ostale graditelje u Bene&scaron;koj Sloveniji i u Posočju dokaz su kulturnih veza između Gorenjskoga i ovih krajeva.<br /> LIT.:<em> I. Kukuljević,</em> SUJ, Zagreb 1858, str. 230. &mdash;<em> F. Stele,</em> Epigrafične drobtine, ZUZ, 1925, str. 47 i 1926, str. 149. &mdash;<em> Isti,</em> Stavbar Andrej iz Loke, ibid., 1926, str. 152&mdash;154. &mdash;<em> Isti,</em> Umetnost v Primorju, Ljubljana 1940. &mdash;<em> Isti,</em> Bene&scaron;ka Slovenija, Gorica 1950.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. Pn.</p>
<p><strong>ANDREJ IZ OTTINGA (Andre Maller von Otting,</strong> pogre&scaron;no<strong> A. iz O&scaron;troga),</strong> slikar, radio u Sloveniji oko sredine XV<em> st. </em>Ukrasio zidnim slikama crkvu sv. Duha u Slovenjgradcu. Na sjev. stijeni prezbiterij a prikazano je u kvadratičnim poljima 27 prizora iz muke Kristove, a na trijumfalnom luku votivna slika donatora i njegove žene, koje &scaron;titi anđeo. Pod slikom njem. natpis i datum, ispisan gotičkom minuskulom, govori, da je<em> Maister Andre Maller von Otting</em> dovr&scaron;io slikanje godine 145... (zadnja brojka nečitljiva). &mdash; Svojim osebujnim karakterom i kvalitetom ovo djelo zauzima vidno mjesto u slov. srednjovj. zidnom slikarstvu. Obilježeno je dosljednom plo&scaron;no&scaron;ću, hladnim suzdržanim koloritom i potpunom povezano&scaron;ću s arhitektonskim okvirom. Pomanjkanje prostornosti i način komponiranja ukazuju na stilsku konzervativnost, a vidljiv je i lagan utjecaj njem. realističkog načina (K. Witz, H. Multscher, K. Laib-Pfennig) iz sredine XV<em> st.<sub>}</sub></em> naročito kod nekih likova, pa i prizora, koji se odlikuju živom narativno&scaron;ću. Taj je realizam izražen i na votivnoj slici, koja se smatra najznatnijim portretom gotičkog zidnog slikarstva u Sloveniji.<br /> LIT.:<em> F</em>.<em> Stel&egrave;,</em> Zbornik za umetnostno zgodovino (bilje&scaron;ka), 1923, str. 146. &mdash;<em> Isti,</em> Srednjeve&scaron;ko stensko slikarstvo, Monumenta artis slovenicae, I, 1935&raquo; str. 2 i 25. &mdash;<em> Isti,.</em> Cerkveno slikarstvo med Slovenci, I, Srednji vek, Celje 1937, str. 243&mdash;265.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. Pn.</p>
<p><strong>ANDREJ STEIMETZER,</strong> klesar i graditelj u Sloveniji. Ime mu se sačuvalo u natpisu ispod votivne slike iz 1524 u brodu crkve u Praprečama kod Lukovice.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. St.</p>
<p><strong>ANDREJA,</strong> živopisac iz prve pol. XVIII<em> v.</em> God. 1730 slikao je sa svojim pomoćnicima Jovanom i Kirjakom freske u manastiru &Scaron;emljugu u Banatu. Ktitori su bili trgovac Đuričko Lazarević sa sinovima Nikolom i Živanom čiji su portreti, po tradicionalnom običaju, naslikani u priprati crkve. Sudeći po signaturi u oltaru, koja glasi: &raquo;Pome ġi pisavi Andreia Andrei s nego Iwan. Kiriak lět 1730&laquo;, ovaj A. je po svoj prilici živopisac Andreja Andrejević, slikar fresaka manastira Vraćev&scaron;nice u Srbiji iz 1737.<br /> LIT. :<em> L. Mirković,</em> Crkvene starine u srpskim crkvama i manastirima Banata, Rumunije i Mađarske, Spomenik SA, 1930, XCIX, str. 9.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kol.</p>
<p><strong>ANDREJA, SV. (Andrea&scaron;),</strong> manastir na reci Treski, nedaleko od Skopja. Prema natpisu iznad ulaznih vrata, dovr&scaron;en 1389 &raquo;trudom i podvigom... Andrea&scaron;a, sina ftorago blagovjernago kralja Vlka&scaron;ina i kraljice Jelene Jelisavete...&laquo; Osnova je u obliku trikonhosa, iznutra sa polukružnim bočnim apsidama, koje su, spolja, utopljene u kubičnu masu; time se A. razlikuje od savremenih spomenika Moravske &scaron;kole. Zidan je lomljenim i polupritesanim kamenom, podeljenim u horizontalne zone redovima opeka. Zidove oživljuju 2 reda plitkih ni&scaron;a. Nepravilnosti u građenju ispravljane su fresko-doslikavanjem vertikalnih opeka na fasadama. I dekorativni ukras u ni&scaron;ama je većinom u fresko- tehnici. Umesto uobičajenih profilisanih kamenih kordonskih venaca, postojale su 2, sada dosta o&scaron;tećene bele trake ispod gornjih ni&scaron;a i donjih prozora i ni&scaron;a, ukra&scaron;ene i tekstom. U tom obliku A. je, nekada, polihromijom fasada mnogo vi&scaron;e nego danas ličio na njemu vremenski blisku mavarsku arhitekturu. U tur. periodu dozidana je i živopisana priprata. &mdash; Unutra&scaron;njost crkve živopisali su mitropolit Jovan i njegov pomoćnik monah Grigorije, koji su ostavili tekst o slikanju ispisan iznad ni&scaron;e proskomidije. Pomagao im je Kalest Kiril s bratijom. On je pomogao i oko podizanja građevine (zabeleženo u prostoru djakonikona). Tematski, sve glavne celine živopisa su očuvane. U oltaru su<em> Poklonjenje agnecu,</em> poprsja arhijereja (među njima i Sava Srpski) i Bogorodica. U pevničkim prostorima su Bogorodica, apostoli Petar i Pavle, jevanđelisti i, kao crkvena slava i imenjak ktitora, apostol Andreja. Povrh njih su poprsja pustinjaka (među njima i Simeon Srpski-Nemanja). U zap. delu crkve su sveti ratnici (Georgije, Dimitrije, oba Teodora), a iznad njih poprsja ostalih ratnika. Vrata čuvaju dva Arhanđela (Mihailo i Gavrilo), a među poprsja sme&scaron;teni su i mučenici Konstatin i Jelena. U prvoj zoni kompozicija razvija se ciklus<em> Stradanja Hristovog,</em> a iznad nje<em> Veliki praznici</em> (o&scaron;tećeni). &mdash; Od toga, malo neobičnog rasporeda zanimljiviji je stil ovog slikarstva. Svetitelji, snažnih, plastično nagla&scaron;enih, jako stilizovanih oblika, mrkog inkarnata, delu ju monumentalno u doba kada je monumentalnost u srp. umetnosti bila zaboravljena. Međutim, način obrade je bliži tehnici ikonopisa sa pažljivom deskripcijom krupnih oblika. Draperije i lica uznemireni su svetlo&scaron;ću. Tamo gde je ona na licima najjača, postavljeni su beli akcenti na dva načina: na oblo modeliranim mladim licima, to su radijalno raspoređene bele linije, koje se spu&scaron;taju od uglova očiju preko obraza, a kod staraca su to skoro horizontalno postavljena dva-tri kratka, deblja namaza na vrhu jagodica. &mdash; Slikarstvo u Andrea&scaron;u, nastavljajući proces započet u početku XIV<em> v.</em> u carigradskim radionicama u vreme Paleologa, a kod nas prihvaćen za kralja Milutina, teži da ljudsku figuru postavi u prirodniji odnos prema arhitekturi u pozadini i da je, u izvesnom smislu, smesti u prostor. &mdash; Ponovo iako na svoj način, oživljava se monumentalnost pojedinačnih figura, prema uzorima iz XII i XIII<em> v.</em> Kompozicijama oni se vezuju za probleme koji se javljaju u početku XIV<em> v.</em> Freske u Andrea&scaron;u preteče su mnogih pojava u slikarstvu spomenika Moravske &scaron;kole. Na teritoriji Makedonije ono je deo veće celine mona&scaron;kog slikarstva, čiji se centar nalazio u manastiru Zrze, a preneto je od strane monaha, posle dolaska Turaka, u novi centar srp. srednjov. umetnosti, u dolinu Morave.<br /> LIT.:<em> V. R. Petković,</em> Jedna srpska slikarska &scaron;kola XIV veka, Glasnik Skopskog naučnog dru&scaron;tva, Skoplje 1927, str. 51&mdash;66. &mdash;<em> M. Vasić,</em> Žiča i Lazarica, Beograd 1928, str. 147&mdash;148. &mdash;<em> Ž. Tatić,</em> Tragom velike pro&scaron;losti, Beograd 1929, str. 191&mdash;205. &mdash;<em> R. Ljubinković,</em> Srpski crkveni spomenici u klisuri reke Treske, Hri&scaron;ćansko delo. Skoplje 1940. &mdash;<em> H. Maвpoдuнoв,</em> Стaрoблгaрcктa живoпиc, Coфия 1946, str. 147. &mdash;<em> V. Petković,</em> Pregled crkvenih spomenika kroz povesnicu srpskog naroda, Posebna izdanja SAN, 1950, CLVII, str. 3&mdash;5. &mdash; <em>A. Deroko,</em> Monumentalna i dekorativna arhitektura u srednjevekovnoj Srbiji, Beograd 1953, str. 191.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; V. Du.</p>
<p><strong>ANDREJEV, 1. Aleksandar,</strong> bugarski kipar (Loveč, 1879&mdash;). Studirao u Sofiji, M&uuml;nchenu i Berlinu. Autor portretnih poprsja, spomenika (<em>Ilarion Makariopolski, </em>Sofija) i figura<em> (Minotaur; Invalid; Prosjak; Prva borba).</em><br /> <strong>2. (Andreev), Akim,</strong> ruski ikonopisac, djelovao sredinom XVIII<em> st.</em> U suradnji s jaroslavskim i kostromskim slikarima izveo 1650 velike zidne slike u dvoranama Oružane u moskovskom Kremlju.<br /> <strong>3. (Andreev), Nikolaj Andrejevič,</strong> ruski kipar (Moskva, 1873&mdash;1932). Učenik S. M. Volnuhina u Moskvi i A. Rodina u Parizu. Do 1918 pod utjecajem impresionizma i tendencija za stilizacijom, a zatim izrazit realist. Portretirao u plastici L. N. Tolstoja i L. N. Andrejeva, a u crtežima A. M. Gorkoga, M. I. Kalinjina i K. S. Stanislavskoga. Izradio spomenike Slobode, Dantona, Hercena i Ostrovskog, kipove Radnika i Seljaka, reljefe s alegorijskim temama i dr. Glavno je njegovo djelo<em> Lenjinijana </em>(1919&mdash;32), koje obuhvaća oko stotinu portretnih studija V. I. Lenjina, a kulminira u monumentalnoj statui<em> Lenjin-vođa.</em><br /> <strong>4. (Andreev), Vasilij,</strong> ruski bakrorezac u drugoj pol. XVII<em> st., </em>učenik A. Truhmenskoga. Reproducirao u bakrorezu slikarska djela holand. majstora i likove svetaca prema slikama svog učitelja, S. U&scaron;akova i prema vlastitim osnovama. Opremio molitvenik sa 14 prizora iz života Kristova.</p>
<p><strong>ANDREJEVIĆ, 1. Andreja,</strong> živopisac iz prve pol. XVIII<em> v. </em>Sa svojim pomoćnicima Nedeljkom, Nikolom i Georgijem, i Filipom Andrejevićem koji mu je brat ili sin, naslikao 1737 freske manastira Vraćev&scaron;nice u Srbiji. Po imenu i načinu rada može se pretpostaviti, da je A. identičan za živopiscem<em> Andrejom,</em> koji je 1730 slikao freske manastira &Scaron;emljuga u Banatu. Ova ista družina slikala je i freske crkve Lazarice u Kru&scaron;evcu, na kojima se primećuju prvi znaci zapadnjačkog uticaja u novijem srpskom slikarstvu (realističko modelovanje i barokne dekoracije).<br /> LIT.: M.<em> Đ. Milićević,</em> Manastiri u Srbiji, Glasnik Srpskog učenog dru&scaron;tva, 1867, IV (XXI), str. 83. &mdash;<em> M. Kolarić,</em> Srpska umetnost XVIII veka, Beograd 1954, str. 21.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; M. Kol.<br /> <strong>2. Andrija,</strong> arhitekt (Kragujevac, oko 1840 &mdash; krajem XIX<em> v.</em>). Studirao u Rusiji. Od 1867 inženjer Ministarstva građevina u Beogradu (1884 načelnik arhitektonskog odeljenja); od 1871 dopisni član Srpskog učenog dru&scaron;tva. Pripada plejadi srp. arhitekata koji su početkom poslednje četvrti pro&scaron;log veka dali nov potstrek i veći zamah arhitekturi Srbije, slobodnijom i proučenijom primenom evr. umetničkih ideja. Glavno mu je delo Nova crkva u Kragujevcu (1869&mdash;84); kompozicijom masa, unutra&scaron;njim prostorom i konstruktivnim re&scaron;enjem, ona pretstavlja nov tip monumentalne sakralne arhitekture u Srbiji, ostvaren na bazi eklektičnih vizantisko-romaničkih elemenata. Krajem veka A. će jo&scaron; evoluirati pod neposrednijim uticajem T. Hansena. Sagradio kuću u Kosmajskoj ul. 51 u Beogradu, čuvenu po dvorani, gde je Narodno pozori&scaron;te držalo pretstave 1868&mdash;69 (dvorana docnije prepravljena za Sinagogu).<br /> LIT.:<em> N. Nestorović,</em> Građevine i arhitekti u Beogradu pro&scaron;log stoleća, Beograd 1937.&nbsp;&nbsp; B. Nić.<br /> <strong>3. Jovan (&raquo;Joles&laquo;),</strong> estetičar, kritičar, prevodilac i lekar (Novi Sad, 6. X. 1833 &mdash; 21. VII. 1864). Istaknut član Omladinskog pokreta &scaron;ezdesetih godina. Surađivao u novosadskim časopisima i dnevnim listovima. U raspravi<em> Estetični odlomci </em>(<em>Danica,</em> 1863) iznio svoje idealističke poglede na estetiku.<br /> LIT.:<em> A. Sandić,</em> Iz polupro&scaron;losti, Javor, 1881. &mdash; M.<em> Polit-Desančić,</em> Pokojnici, Novi Sad 1899. &mdash;<em> V. Stajić,</em> Novosadske biografije, I, Novi Sad 1936, str. 6&mdash;9. F. Pn.</p>
<p><strong>ANDREJEVIĆ-KUN, 1. Đorđe,</strong> slikar i grafičar (Wroclaw, Poljska, 31. III. 1904&mdash;), sin V. Andrejevića-Kuna, ksilografa i grafičara. Đak Lj. Ivanovića, P. Dobrovića i M. Milovanovića na Umetničkoj &scaron;koli u Beogradu (1920&mdash;25); 1926&mdash;29 nastavlja studij u Veneciji, Rimu i Parizu. Izlaže samostalno u Beogradu (1930) i Novom Sadu. Sudeluje u Zagrebu 1932 na izložbi grupe <em>Oblik.</em> God. 1934 prekretnica je u njegovom stvaranju; dotada član grupe<em> Oblik,</em> ne izdvajajući se po svojim umetničkim shvatanjima bitno iz svoje generacije, pristupa grupi<em> Život,</em> sve vi&scaron;e se orijenti&scaron;e prema socijalnom slikarstvu i u Beogradu postaje njegov najizrazitiji pretstavnik. God. 1937 učestvuje u &Scaron;panskom građanskom ratu. Neposredno pred Drugi svetski rat izdaje dve mape grafike<em> Krvavo zlato,</em> posvećeno rudaru Borskog rudnika, i <em>Za slobodu,</em> svedočanstva iz &Scaron;panskog građanskog rata. Stalno proganjan kao napredan politički i kulturni radnik zatvoren je 1940 u koncentracionom logoru u Bileću. Od izbijanja ustanka 1941 učestvuje u NOB-i. Posle Oslobođenja izdao je treću mapu grafike,<em> Partizani,</em> neposredne zabele&scaron;ke i doživljaje iz NOB-e. God. 1947 progla&scaron;en za majstora-slikara, 1950 izabran za dopisnog člana SAN. Prvu posleratnu samostalnu izložbu imao je 1953. Izlagao i pre i posle rata u inostranstvu: u Londonu, Bruxellesu, Saarbr&uuml;ckenu, Moskvi, Lenjingradu, Var&scaron;avi, Pragu, Budimpe&scaron;ti.<br /> Kunova biografija pokazuje da su za njega umetnost i revolucionarna borba sinonimi. U njegovom stvaranju dosad su jasno ocrtana dva razdoblja, a treće, poslednje, samo je nagove&scaron;teno. Između prvog i drugog perioda osetna je razlika u karakteru. Prvi, koji je bio pod izvesnim uticajem A. Modigliania i J. Pascina, zahvata vreme 1929&mdash;34; njegove osobine su jednostavnost, fina valerska modelacija, ekonomičnost palete, upro&scaron;ćenost oblika. Iz ovog doba poznati su njegovi autoportreti, portreti i aktovi. Sa drugim periodom počinje orijentacija ka socijalnom shvatanju umetnosti. U njemu, kao aktivan član radničkog pokreta, izdaje pomenute dve mape linoreza, dva protesta i pokliča za borbu.<br /> Povremeno slika i uljane kompozicije, u kojima prevladava naracija, usmerena na osudu biv&scaron;eg poretka. Tema postaje jedan od osnovnih faktora njegove umetnosti i prvenstveno treba da izrazi su&scaron;tinu umetničkog htenja. U ovaj period uklapa se i Kunov umetnički rad posle Oslobođenja. Figuralne kompozicije iz borbe i izgradnje i portret njegove su osnovne teme. Najnovije Kunove slike nagove&scaron;tavaju nov period; one imaju tendenciju pro&scaron;irenja idejne podloge i izlaženja iz jednog uskog tematskog registra. Ove osnovne težnje određuju i oblik Kunove umetnosti. Ona nije u znaku korenite transpozicije. Egzaktan crtež, realan predmet i njegovo postojanje u prostoru, realističko uop&scaron;tavanje, osećanje za dramu svetlo-tamnog, za harmoniju neutralnog tona i jake čiste boje, ilustrativnost koja ovde-onde hoće da se pojavi, to su osnovne karakteristike Kunovog likovnog izraza.<br /> U srp. umetnosti K. je najdosledniji pretstavnik socijalnog slikarstva. Ostavljajući bogate vizuelne distrakcije postrani, on je u obliku neposrednog pričanja dao umetničku dokumentaciju o najhitnijim, najsurovijim aspektima na&scaron;eg vremena.<br /> LIT.: Izložba umetničke &scaron;kole, Politika, 13. VI. 1923. &mdash;<em> T. Manojlović, </em>Izložba umetničke grupe &raquo;Oblik&laquo;, SKG, 1929, 26; 1930, 29 i 1932, 37. &mdash;<em> D. Blagojević,</em> Izložba slika Đ, Andrejević-Kuna, Pravda, 25. II. 1931. &mdash;<em> Sr. Stojanović,</em> Izložba slika D. Andrejević-Kuna, Politika, 1. III. 1931. &mdash;<em> M. B. Protić,</em> Đorđe Andrejević-Kun, NIN, 29. XI. 1953. Mi. Pr.<strong><br /> </strong><em>VIDI PRILOG<strong><br /> </strong></em><strong>2. Veljko,</strong> grafičar (Beograd, 25. VI. 1877 &mdash; 8. III. 1948). Posle svr&scaron;ena 4 razreda beogradske realke prelazi na rad u Drž. &scaron;tampariju, baveći se ksilografijom. God. 1892 odlazi u inostranstvo gde se, naročito u Berlinu, specijalizuje u vi&scaron;ebojnoj &scaron;tampi. Za Prvog svetskog rata A. je zbog antiaustr. karikatura interniran. God. 1931&mdash;48 svoju glavnu umetničku delatnost usmerio je na izrađivanje drž. novčanica, a povremeno i po&scaron;tanskih maraka; bavio se i drvorezom izrađujući mrtve prirode i portrete.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; D. Med.</p>
<p><strong>ANDREOLI, Giorgio di Pietro (Giorgio da Gubbio), </strong>talijanski keramičar (Intra, oko 1465/70 &mdash; Gubbio, oko 1553). U svojoj radionici u Gubbiu proizvodio posuđe od keramike, naročito u tehnici fajanse, koje je prevlačio metalnom caklinom i ukra&scaron;avao ornamentalnim i figuralnim slikarijama.</p>
<p><strong>ANDRIĆ, 1. Vicko (Vinko),</strong> arhitekt i konzervator (Trogir, 23. III. 1793 &mdash; Split, 14. I. 1866). Studirao 1812&mdash;16 na<em> Accademia di San Luca</em> u Rimu (A. Canova), gdje je na zavr&scaron;nom ispitu predložio i jedan nacrt za kazali&scaron;te klasicističkog tipa. A. je prema tome u povijesti na&scaron;e arhitekture prvi projektant jednog kazali&scaron;nog objekta. Do&scaron;av&scaron;i u Split službovao je kao inženjer uprave javnih gradnja, radio na cestama, regulacijama Neretve i Cetine i dr. God. 1852 izradio zajedno sa D. Marcocchiom projekt za obnovu splitske katedrale, a 1859 nacrt za novo splitsko kazali&scaron;te, koji nije bio prihvaćen. Prvi od Hrvata proučavao i grafički snimio Dioklecijanovu palaču i izradio projekt za restauraciju mauzoleja u 20 tabla. God. 1854&mdash;64 konzervator splitskog i zadarskog okruga. Kao konzervator zalaže se u smislu načela purifikacije za rekonstrukciju i či&scaron;ćenje antičkih spomenika od srednjovj. i kasnijih nanosa.<br /> LIT.:<em> C. Fisković,</em> Stara splitska kazali&scaron;ta, Split 1947.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; D. Kt.<br /> <strong>2. Vjekoslav,</strong> slikar (&Scaron;ibenik, 17. I. 1832 &mdash; 19. VIII. 1864). Počinje kao samouk, kasnije uči kod F. Salghettia u Zadru. Studira godinu dana u Beču i Veneciji, gdje 1852 sudjeluje na izložbama. Radi većinom oltarske slike (Sv. Nikola u &scaron;ibenskoj Rogoznici); u Zadru su sačuvani njegovi crteži. Imao je slikarskog dara, ali se nije mogao osloboditi Salghettieve akademske manire.<br /> LIT.:<em> I. Kukuljević,</em> Vjekoslav Andrić, Neven, 1855, 27. &mdash;<em> Isti,</em> Slovnik umjetnikah jugoslavenskih, Zagreb 1858. &mdash;<em> I. Esih,</em> Stogodi&scaron;njica Vjekoslava Andrića, 15 dana, 1932, 4. &mdash;<em> K. Stolić,</em> Galerija uglednih &Scaron;ibenčana, &Scaron;ibenik 1936.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; B. Ho.</p>
<p><strong>ANDRIEU, Bertrand,</strong> francuski medaljer i grafičar (Bordeaux, 4. XI. 1761 &mdash; Pariz, 16. XII. 1822). Đak akademije u Bordeaux-u, a u Parizu medaljera N.-M. Gatteauxa; 1791&mdash;97 reže u čelik, izrađuje vinjete i ilustrira knjige, između ostalog Vergilija u izdanju Firmin-Didota (1797). Radio nacrte za asignate i banknote, koje je izdavala Francuska banka. Od većeg je značenja kao graver medalja<em> (Zauzeće Bastille; Bitka kod Jene; Bitka kod Austerlitza; Mir u Lunevilleu; Bitka kod Marenga; Napoleon i Jozefina).</em> Njegovi portreti vladara i alegorijski likovi reproducirani su na novcu i ordenima.</p>
<p><strong>ANDRIJ, pop,</strong> glagolja&scaron;, pisar glagoljskog kodeksa<em> Novljanski blagdanar.</em> Kodeks, dovr&scaron;en u Novom Vinodolskom 1506, odlikuje se kaligrafiranim poluustavnim pismom. Rubrike i polihromirane inicijale izveo je u tom kodeksu &raquo;fratar Stipan z otoka krčkoga&laquo;.<br /> LIT.: <em>I. Milčetić,</em> Hrvatska glagoljska bibliografija, Starine JA, 1911, 33, str. 330&mdash;331. &mdash;<em> J<strong>. </strong>Vrana,</em> Hrvatskoglagoljski blagdanar, Rad JA, 1951, 285, str. 95&mdash;179.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; B. F.</p>
<p><strong>ANDRIJA IZ KRKA,</strong> graditelj, koji je sagradio u XIII<em> st. </em>zvonik opatijske crkve sv. Lucije na Krku kod Jurandvora. Natpis:<em> Magister Andreas me fecit.&nbsp;&nbsp; </em>D. Kt.</p>
<p><strong>ANDRIJA KUJUNDŽIJA,</strong> sarajevski zlatar, koji je radio oko pol. XIX<em> v.</em> Istakao se izradbom crkvenih predmeta: kandila, svijećnjaka, okova za knjige i si. Na baroknoj ikoni<em> Težačka Bogorodica</em> (u Staroj pravoslavnoj crkvi u Sarajevu), koju je izradio slikar Aleksije Lazarević u poč. XIX<em> v.,</em> ima srebrni okvir sav u lozicama sa signaturom majstora Andrije (20. IV. 1850).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Đ. M.</p>
<p><strong>ANDRIJA S KOTORA,</strong> me&scaron;tar, graditelj XVI<em> st.</em> iz Kotora Vinodolskog (selo iznad Crikvenice). S majstorom Perom iz Omi&scaron;lja započeo 1533, a dovr&scaron;io 1566 gradnju zvonika u Omi&scaron;lju na otoku Krku. Njihova imena bilježi glagoljski natpis na zvoniku.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; B. F.</p>
<p><strong>ANDRIJIĆ, 1. Marko,</strong> graditelj i kipar (Korčula, prva polovina XV<em> st.</em> &mdash; oko 1507). Klesarski zanat učio kod oca Andrije Markovića. U Korčuli zavr&scaron;io god. 1480 zvonik katedrale, 1483&mdash; 85 gradio kule i zidine, a 1486 izveo svoje najbolje djelo, ciborij u katedrali. Ciborij je pretežno renesansnog karaktera, dok u statuama<em> Blagovijesti</em> i u čipkastom ukrasu krovi a ima jo&scaron; gotičkih elemenata. God. 1484 imenovao ga je korčulanski knez gradskim protomagistrom. A. je nastojao pro&scaron;iriti veze svoje obitelji s ostalim dalmatinskim gradovima, osobito s Dubrovnikom, gdje je imao radionicu, u kojoj je držao učenike. U Dubrovniku je izveo neke radove na Kneževu dvoru; 1474 radi u dominikanskoj crkvi i na gradskom mostu na Pilama; 1475 klesao vrata gradske luke i radio na vi&scaron;e privatnih palača. U početku XVI<em> st.</em> počeo graditi renesansni zvonik franjevačke crkve u Hvaru (nastavio ga njegov brat Blaž). Klesao je osim toga kamene građevinske ukrase i uređaj za privatne kuće i ljetnikovce. Njegova je radionica bila toliko cijenjena, da je primao narudžbe i iz talijanskih gradova. God. 1474 naručio je kod njega Vettore Salvadego, vjerojatno za svoju palaču u Veneciji, stupove, kapitele i reljefne zupce, a 1478 Valent Valentis iz Mantove vi&scaron; i vrata, prozora, umivaonika i ukrasnih dijelova za svoju palaču. A. je predstavnik prelaznoga gotičko-renesansnog stila XV&mdash;XVI<em> st.</em><br /> LIT.:<em> C. Fisković,</em> Korčulanska katedrala, Zagreb 1939. &mdash;<em> Isti,</em> Na&scaron;i graditelji i kipari XV i XVI<em> st.</em> u Dubrovniku, Zagreb 1947. &mdash;<em> Lj. Karaman,</em> Pregled umjetnosti u Dalmaciji, Zagreb 1952.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; D. Kt.<br /> <strong>2. Petar,</strong> graditelj i kipar, živi u drugoj pol. XV i prvoj pol. XVI<em> st.</em> Do 1502 uči zanat kod svog oca Marka Andrijića. God. 1520&mdash;24 izrađuje nove stupove i neke druge arhitektonske dijelove u Kneževu dvoru u Dubrovniku. U isto vrijeme radi i na nekim privatnim palačama u Dubrovniku (pal. Damjana Menčetića). God. 1521 gradi s braćom Josipom i Blažom pročelje Divone prema nacrtima Paskoja Miličevića; 1528 gradi solane u Stonu. God. 1534&mdash;37 kle&scaron;e ukrase za kapelu<em> Blagovijesti</em> kraj Vrata od Ploča u Dubrovniku. Ta je kapela građena u prelaznom gotičko-renesansnom stilu s lijepim portalom sličnim onome na crkvi sv. Spasa i velikom renesansnom prozorskom ružom u pročelju. God. 1535 izvodi prema vlastitom nacrtu krunu bunara za palaču M. Bunića, a 1538 kasnogotičku kapelu Bunić-Kabogina ljetnikovca na Batahovini u Dubrovačkoj Rijeci. Najvažnije je njegovo djelo crkva sv. Spasa u Dubrovniku, koju gradi prema vlastitom nacrtu 1520&mdash;28. U gradnji mu pomažu braća Josip i Andrija. To je jednobrodna građevina s lijepim renesansnim pročeljem, koje se zavr&scaron;ava trodjelnim zabatom, kojega je srednji dio polukružan. U obradbi detalja na samom pročelju ima mnogo gotičkih elemenata; u gotičkom stilu rađeni su i prozori na pobočnim zidovima. Pretpostavlja se, da je A. gradio crkvu sv. Spasa pod utjecajem &scaron;ibenske katedrale ili venecijanskih crkava San Michele i San Zaccaria, jer se zna, da su Andrijići radili i u Veneciji. Po uzoru na crkvu sv. Spasa sagrađeno je u dalmatinskim gradovima vi&scaron;e crkava (Sv. Marija u Zadru, katedrala u Hvaru, crkva u Starigradu). A. radi i mnoge klesarske radove: kamenice za ulje, te vrata, prozore, umivaonike, ormare i sl.<br /> LIT.:<em> C. Fisković,</em> Dokumenti o radu na&scaron;ih graditelja i klesara XV&mdash;XVI<em> st. </em>u Dubrovniku, Split 1947. &mdash;<em> Isti,</em> Na&scaron;i graditelji i kipari XV. i XVI.<em> st.</em> u Dubrovniku, Zagreb 1947. D. Kt.</p>
<p><strong>ANDRIJIĆI,</strong> obitelj graditelja i klesara podrijetlom iz Korčule, koja u XV i XVI<em> st.</em> radi u prijelaznom razdoblju od tradicionalnoga gotičkog stila u novi renesansni stil u Korčuli, Hvaru, Zadru, Italiji (Mantova i Venecija), a naročito u Dubrovniku. Najstariji je član obitelji<em> Andrija Marković,</em> klesar u prvoj pol. XV<em> st.</em> Iz Korčule dovozi obrađeni kamen u Dubrovnik za gradnju <em>Onofrijeve česme</em> i<em> Kneževa dvora,</em> u &Scaron;ibenik za gradnju katedrale i dr.<br /> Njegovi su sinovi<em> Blaž, Marko</em> i<em> Jerko Andrijić.</em> Medu njima se istaknuo kao klesar i graditelj naročito Marko.<em> Blaž (Vlahu&scaron;a) Andrijić</em> radi s ocem i bratom Markom u Korčuli i Dubrovniku ukrasne dijelove različitih javnih i privatnih palača.<em> Jerko</em> kle&scaron;e u Korčuli i Dubrovniku gotičke i renesansne arhitektonske ukrase. God. 1502 radi na crkvi sv. Marije od Ka&scaron;tela u Dubrovniku. Sinovi su Marka Andrijića<em> Petar, Josip</em> i<em> Andrija</em>, od kojih se naročito istakao Petar klesarskim i graditeljskim radovima u Dubrovniku.<em> Josip (Jozo) Andrijić</em> radi u Dubrovniku s bratom Petrom na crkvi sv. Spasa, a s rođakom Nikolom, sinom Blaža Andrijića, na izgradnji palače Divone (carinarnice); kle&scaron;e i mnoge druge arhitektonske detalje na zgradama u Dubrovniku, sudjeluje pri popravku Dvora. Bio je nastanjen u Dubrovniku, držao naučnike u svojoj radionici, a od vlade je dobivao stalnu plaću. Posljednje godine živi u Korčuli, gdje ima obiteljska imanja i kamenolom.<em> Nikola Blažev Andrijić</em> surađivao je pri izgradnji Divone s Josipom i Petrom. To je jedna od najljep&scaron;ih dubrovačkih zgrada u skladnom spoju gotike i renesanse. Građevna je i klesarska djelatnost obitelji Andrijića za Dubrovnik od naročite važnosti. Otkrivajući njihov udio u izgradnji Dubrovnika u njegovoj bogatoj fazi prijelaza gotike u renesansu XV i XVI<em> st.,</em> otpadaju mnoga nagađanja o stranim majstorima, kojima se pridavala, bez dokaza, većina dubrovačkih spomenika tog doba. Njihova djelatnost bila je pomalo konzervativna i uvijek stilski u zaostatku za graditeljstvom susjedne Italije, ali ba&scaron; to dalo je osoben, tradicionalan i jedinstven ton čitavoj dubrovačkoj arhitekturi i njenim klesarskim ukrasima.<br /> LIT. :<em> C. Fisković,</em> Na&scaron;i graditelji i kipari XV. i XVI. stoljeća u Dubrovniku, Zagreb 1947. &mdash;<em> Lj. Karaman,</em> Pregled umjetnosti Dalmacije, Zagreb 1952.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; D. Kt.</p>
<p><strong>ANDRIOLLI, Elwiro Michał,</strong> poljski crtač i ilustrator (Vilna, 14. XI. 1836 &mdash; Nalęcz&oacute;w, 23. VIII. 1893). Studirao u Moskvi, Petrogradu, Rimu i Parizu. Od 1871 u Var&scaron;avi, gdje ilustrira časopise (crtajući teme iz polj. historije i legende, nar. običaje) i izdanja Mickiewicza, Slowackog, Kraszewskog i Shakespearea.</p>
<p><strong>ANDRIOT (Handeriot), Fran&ccedil;ois,</strong> francuski bakrorezac (Pariz, oko 1655&mdash; poslije 1704). Učitelj mu je bio G. Vallet; djelovao u Parizu i Rimu. Znatnom tehničkom vje&scaron;tinom reproducirao u bakrorezu slikarska djela Caracci&acirc;, C. Maratte, N. Poussina i G. Renia, te ant. skulpturu za publikaciju<em> Raccolta di statue antiche e moderne</em> (1704).</p>
<p><strong>ANDRO IZ RISNA,</strong> zlatar iz XVII<em> v.</em> Po narudžbini Stani&scaron;e Popova iz Njegu&scaron;a, za vreme vladike Visariona 1682, izradio za Cetinjski manastir vladičansku mitru, od crvene kadife, okovanu ravnim pozlaćenim pločicama od srebrnog lima. Na njoj se nalazi natpis sa imenom Andra.<br /> LIT.:<em> L. Mirković,</em> Crkvene starine Dečana, Peći, Cetinja i Praskvice Godi&scaron;njak Muzeja Južne Srbije, Skoplje 1937, str. 129.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; B. Ra.</p>
<p><strong>ANDROGIN</strong><em> v. Hermafrodit</em></p>
<p><strong>ANDROKEFAL</strong> (grč. ἀ&nu;ή&rho; aner<em> čovjek</em> i ϰ&epsilon;&phi;&alpha;&lambda;ή kefale<em> glava</em>), naziv za kipove životinja sa čovječjom glavom, kakvi su se izrađivali u Starom vijeku. Androkefalnih kipova ima u egipat. plastici (sfinga), u asir, (bik s bradatom glavom čovjeka), indij., kin. 1 dr. (božanstva, polubožanstva, likovi iz mita i legenda).</p>
<p><strong>ANDROMEDA</strong> (grč. &rsquo;A&nu;&delta;&rho;&omicron;&mu;έ&delta;&alpha;), u helenskoj mitologiji, kći Kefeja i Kasiopeje. Po&scaron;to je bila izložena kao žrtva morskoj nemani, spasio ju je Perzej, kojemu je morala postati ženom. Ova se legenda kao likovni motiv pojavljuje na jednoj korintskoj vazi iz VI<em> st.,</em> a u rim. doba na jednoj pompejanskoj zidnoj slici i reljefu u Kapitolijskom muzeju u Rimu. Temu oslobađanja Andromede obradili su B. Cellini, P. P. Rubens i dr. Slikar N. Poussin modelirao je u vosku malen kip Androm&egrave;de prema ant. uzorima.</p>
<p><strong>ANDRON</strong> (grč. ἀ&nu;&delta;&rho;ώ&nu;), u ant. grč. kući, prostorija za mu&scaron;karce, iz koje se kasnije razvila blagovaonica. U crkvama ist. obreda, a. je prostor određen za mu&scaron;karce, dok je ginekej ili matronej prostor za žene.</p>
<p><strong>ANDRONIK</strong> (grč. &rsquo;A&nu;&delta;&rho;ό&nu;&iota;ϰ&omicron;&sigmaf; Andronikos),<strong> 1. A. iz Kirrosa, </strong>Makedonac, koji je u &larr; I<em> st.</em> dao izgraditi u Ateni horologij, javni sat (danas<em> Toranj vjetrova</em>). Na podnožju stoji osmorokutni toranj s piramidalnim krovom; na njemu pokretna figura Tritona pokazuje smjer vjetra. U gornjem dijelu tornja na vanjskom zidu reljefi s personifikacijama osam glavnih vjetrova; u unutra&scaron;njosti tornja sat na pogon vodom. Za turskog vladanja toranj upotrebljavaju dervi&scaron;i kao mjesto za izvođenje ritualnih plesova. Toranj je dobro sačuvan; 1890 oslobođen je od kasnijih prigradnja i restituiran. Visok je 12,8<em> m</em><em>,</em> a izveden od penteličkog mramora. Mehanizam sata pokretao se vodom iz izvora<em> Klepsidra</em> na padinama Akropole.<br /> <strong>2. Flavije A.</strong> (lat.<strong> Flavius Andronikos</strong>), grčki kipar iz Afrodizija u Kariji, radi u doba cara Hadrijana. Sa svojim rođakom <em>Hrizerom (Flavius Chryseros)</em> izradio mramornu skupinu, koja se sastojala od likova Zeusa, Posidona, Helija i Herakla. Ostaci ove skupine, pronađeni 1886 u Rimu (danas u gliptoteci Ny-Carlsberg, Kobenhavn), ukazuju na patetičan i naturalistički stilski izraz kasne helenističke plastike.</p>
<p><strong>ANDRO-SFINGA</strong> (grč. ἀ&nu;ή&rho; aner<em> čovjek, mu&scaron;karac</em>), grč. naziv za egipat. sfingu, koja je imala lavlje tijelo i mu&scaron;ku glavu, kao na pr. velika sfinga u Gizehu. Ovim se nazivom nagla&scaron;avala razlika između egipat. i grč. sfinge, koja je imala žensku glavu.</p>
<p><strong>ANDROSTEN</strong> (grč. &rsquo;A&nu;&delta;&rho;&omicron;&sigma;&thetasym;έ&nu;&eta;&sigmaf; Androsthenes), grč. kipar iz &larr; IV.<em> st.</em> Dovr&scaron;io je, prema Pauzaniji, zabatne figure na novosagrađenom Apolonovu hramu u Delfima, koje je započeo raditi Praksija.</p>
<p><strong>ANDROUET</strong> v<em>. Du Cerceau</em></p>
<p><strong>ANĐEOSKA TVRĐAVA</strong> (tal. <strong>Castel Sant&rsquo; Angelo,</strong> u ant. doba<em> Moles Hadriani, Hadrianeum</em>), građevina uz Tiber u Rimu. Podignuta u doba Hadrijana i Antonina Pija 135&mdash;39 kao carski mauzolej, od 271 za Aurelijana postaje sastavni dio rimskog fortifikacionog sistema. S Martovim poljem spajao ju je<em> pons Aelius.</em> &mdash; A. t. je u V<em> st.</em> opasana obrambenim zidom, a za Teodorika upotrebljavana kao zatvor. Prigodom provale Gota o&scaron;tećena (410, 537), a za ratovanja njem. careva služi papama i napadačima kao zatvor i strati&scaron;te. U razdobljima, kad je papinstvo ugroženo, A. t. je skloni&scaron;te, riznica, tamnica (Giordano Bruno), čak i mjesto održavanja konklava; s njom je povezan velik dio političke povijesti Rima. Aleksandar VI spojio ju je podzemnim hodnikom s Vatikanom. U XVII<em> st.</em> služi kao kasarna, arsenal i tvornica topova. God. 1870 zauzela ju je kralj, vojska. Sada je u njoj umjetnički i vojni muzej.<br /> A. t. sagrađena je od travertina i peperina. Na pravokutnoj bazi podignuta je građevina kružnog tlocrta (promjera 64<em> m</em><em>)</em> u 3 kata. U katovima su vjerojatno bila tri kružna portika s kolonadama; nad trećim katom, prema etrurskom uzoru, parkiran tumulus od zemlje. Na njegovu vrhu stajala je kvadriga ili kip Hadrijanov. Često je adaptirana, pregrađivana i restaurirana (posljednji put radikalno 1933&mdash;34). Kod tih su radova sudjelovali Antonio da Sangallo st., Bramante i Michelangelo. Rafaelovi učenici ukrasili su papinske odaje zidnim slikama. Brončana figura anđela na gornjoj platformi potječe od P. A. Verschaffelta (1752).&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; J. Bć.</p>
<p><strong>ANĐU&Scaron;EV, Pano,</strong> vajar (Kavadarci, 28. IV. 1927 &mdash;). God. 1949 zavr&scaron;io Srednju umetničku &scaron;kolu u Skopju. Vajarske studije nastavio je u Beogradu gde je 1954 diplomirao na Akademiji likovnih umetnosti. Radi na oblikovanju stakla kao umetnički saradnik Fabrike stakla u Skopju. God. 1958 izlagao samostalno u Skopju.&nbsp;&nbsp;&nbsp;&nbsp;&nbsp;&nbsp;&nbsp;&nbsp; N. P. T.</p>
<p><strong>ANET,</strong> mjesto i dvorac u franc. departmanu Eure-et-Loir, udaljen 14<em> km</em> od Dreuxa. Dvorac, značajan spomenik franc. renesanse, gradio je Henrik II za Dijanu de Poitiers. Nacrte izradio i gradnju izveo Ph. de L&rsquo;Orme; skulpturama su ga ukrasili J. Goujon i G. Pilon, a oslikao J. Cousin. God. 1549 sagrađena glav. zgrada, 1551 podignuto desno krilo, u kojem je velika galerija i kapela; dvorac je djelomično sru&scaron;en između 1799 i 1804; sačuvani su lijevo krilo, kapela (sada izolirana) i portal (zavr&scaron;en 1552), koji je ukra&scaron;en brončanim kipovima i starim satom. Stubi&scaron;te s lijepom ogradom od kovana željeza konstruirao je C. Desgots.<br /> Dvorac je restauriran 1840 i 1863. Nadvratnik dvori&scaron;nih vrata danas je u<em> &Eacute;cole des Beaux-Arts</em> u Parizu.</p>
<p><strong>ANGELI, 1. Filippo de Liano d&rsquo;</strong> (zvan<strong> Il Napoletano</strong>), talijanski slikar (Rim ili Napulj, oko 1600 &mdash; Rim, oko 1640). U njegovim djelima, koja obuhvaćaju prizore iz bitaka, genre, vedute i marine, glavni dio zauzimaju pejzaži, rađeni na način flam. slikara i bakroresca P. Brila. Pejzaže izvodi i u freski kao dekoracije rimskih palača i vila.<br /> <strong>2. Heinrich,</strong> austrijski slikar (&Scaron;opronj, 8. VII. 1840 &mdash; Beč 21. X. 1925). Učenik bečke i d&uuml;sseldorfske akademije, slikar hist. kompozicija, u kojima se povodi za dekorativnom i teatralnom manirom H. Makarta. Radi u M&uuml;nchenu i Beču. Pomodni portretist austr., njem., rus. i engl. dvorskih krugova, generala i osoba iz javnog života.</p>
<p><strong>ANGELI RADOVANI, 1. Frane Branko,</strong> slikar (Ston, 22. I. 1878&mdash;). Slikarstvo uči u Veneciji i Beču. Neko vrijeme radi u Italiji. Za Prvoga svjetskog rata živi kao emigrant u Londonu, izlaže u vi&scaron;e navrata. God. 1920 vraća se u zemlju. Uz slikarstvo radi ilustraciju i karikaturu, surađuje u domaćim i stranim časopisima. Izlagao u Milanu, Napulju, Parizu i u domovini.&nbsp;&nbsp;&nbsp;&nbsp;&nbsp;&nbsp; F. Pn.<br /> <strong>2. Kosta,</strong> kipar (London, 6. X. 1916&mdash;). Godine 1938 zavr&scaron;io akademiju likovnih umjetnosti u Milanu (Brera); đak F. Messine. Prvi put izlaže u grupi hrv. umjetnika 1940; usavr&scaron;ava se kod F. Kr&scaron;inića; 1950&mdash;55 prof. na Akademiji za primijenjenu umjetnost u Zagrebu. Nakon Oslobođenja sudjeluje na izložbama ULUH-a, na izložbi<em> Umjetnost XIX i XX st. naroda Jugoslavije </em>i na različnim izložbama u inozemstvu (Italija, Njemačka, Južna Amerika i Grčka). God. 1950 sudjeluje na Biennaleu u Veneciji, a 1955 na Međunarodnoj umjetničkoj izložbi mediteranskih zemalja u Aleksandriji. Grafikom je zastupan na izložbi<em> 100 listova jugoslavenske grafike.</em> God. 1949 dobio državnu nagradu Vlade FNRJ za spomenik ustanka u Drežnici. God. 1952 priređuje prvu samostalnu izložbu. Radi portrete, aktove, figuralne kompozicije i reljefe. Glavni mu je materijal bronca i terakota. U svom izrazu teži za &scaron;to jednostavnijim formama, koje su često arhaizirane i svedene na primarno djelovanje volumena. Snagu ekspresije gradi na djelovanju zgusnutih masa i doživljaju oblih ploha koje omeđuju reducirane forme figura. Dinamiku i dramatiku motiva svodi na unutarnju napetost korpusa, koji ostaje prividno smiren. Odlikuje se snagom invencije i originalo&scaron;ću obradbe motiva. Njegova se djela nalaze u galerijama u Zagrebu, Rijeci, Splitu, Dubrovniku i Beogradu.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; F. Pn.</p>
<p><strong>ANGELICO, fra</strong> (zvan<strong> Beato Angelico,</strong> zapravo<strong> Guido di Pietro,</strong> kao redovnik<strong> Fra Giovanni da Fiesole</strong>), talijanski slikar (Vicchio di Mugello, 1387 &mdash; Rim, IV. 1455). Jedan od posljednjih tal. slikara, u čijem se djelu jo&scaron; odrazuje duh kasne gotike, koja i poslije pojave Giotta traje neko vrijeme u tradicionalističkim slikarskim &scaron;kolama Firence i Siene. A., od 1407 dominikanac, ostaje po strani od novog shvaćanja, oslobođenog od dogmatizma i skolastike, koje se objavilo u likovnim ostvarenjima renesanse. Njegova djela, isključivo sakralnih tema, prožeta su naivno&scaron;ću religioznih zanosa i redovničkog misticizma. Likovi (Bogorodica, sveci, anđeli) prikazivani su kao pojave nestvarne i idealizirane prema kr&scaron;ćanskom poimanju nadzemaljske ljepote. Njegove freske i oltarske slike imaju fakturu srednjovj. minijatura u iluminiranim rukopisima, transponiranih u veće formate; kompozicija im je jednostavna, raspored likova vi&scaron;e dekorativan nego podređen akciji, a teži&scaron;te slikarskog izraza položeno na kolorit, koji je sazdan na harmonijama nježnih i prozračnih boja, pretežno svijetlomodrih i ružičastih, u kombinacijama s bogatom pozlatom. U djelu Angelica ocrtavaju se tri faze: 1418&mdash;36 radi u Fiesoleu, 1437&mdash;45 u samostanu S. Marco u Firenci, a 1445&mdash;55 u Rimu (Vatikan) i Orvietu. Dok su prve dvije faze obilježene naivnom deskripcijom motiva i plo&scaron;no primjenjivanim kolorizmom, u trećoj se zamjećuje tendencija za jačim isticanjem prostorno-iluzionističkog momenta u primjeni perspektive i produbljivanju pejzažnih pozadina. U ovoj mu je fazi učenik i pomoćnik B. Gozzoli, koji dijelom zadržava njegov minijaturistički stil. U razvoju tal. slikarstva s Angelicom se zavr&scaron;ava razdoblje skolastikom uslovljenog idealističkog formalizma i likovne izolacije od životne stvarnosti.<br /> DJELA:<em> Madonna dei Linaiuoli; Madonna della Stella; Krunisanje Bogorodice; Posljednji sud; Skidanje s križa</em> (sve u Firenci, Mus. di S. Marco);<em> Navje&scaron;tenje</em> (Cortona, Gesu); freske u ćelijama samostana S. Marco (Firenca, 1437 &mdash;45); freske s prikazima iz života sv. Lovre i sv. Stjepana (Vatikan, kapela pape Nikole V, poslije 1448);<em> Krunisanje Bogorodice</em> (Pariz, Louvre);<em> Zbor proroka </em>(Orvieto, katedrala);<em> Stigmatizacija sv. Franje Asi&scaron;kog &mdash; Smrt sv. Petra mučenika</em> (Zagreb, Galerija JA).<br /> LIT.:<em> W. Hausenstein,</em> Fra Angelico, Miinchen 1923. &mdash; <em>R. Papini,</em> Fra Angelico, Bologna 1925. &mdash;<em> M. Wingenroth,</em> Angelico da Fiesole, 1926. &mdash;<em> B. Berenson,</em> The Italian Painters of the Renaissance, London 1930. &mdash;<em> G. Bazin, </em>Fra Angelico, New York 1941. &mdash;<em> M. Salmi,</em> Problemi dell&rsquo; Angelico, Commentari, 1950.&nbsp;&nbsp;&nbsp;&nbsp;&nbsp;&nbsp;&nbsp; S. Bić.<br /> <em>VIDI PRILOG</em></p>
<p><strong>ANGELINI, Costanzo,</strong> talijanski slikar, crtač, arheolog i pisac (S. Giusta, Aquila, 22. X. 1760 &mdash; Napulj, 22. VI. 1853). Polazi slikarsku &scaron;kolu P. Bianchia i M. Caprinozzia; crta ant. djela po muzejima u Rimu; prema tim studijama izradili su 34 bakroreza L. Volpato i R. Morgen i publicirali u djelu<em> Principi del disegno tratti dalle piu eccelenti statue antiche,</em> koje je čitavo stoljeće bilo u &scaron;kolskoj upotrebi. Od 1790 boravi u Napulju i postaje glav. predstavnik tamo&scaron;njeg klasicističkog slikarstva. Nastavnik je na<em> Istituto di Belle Arti</em> i nadglednik restauriranja slika u<em> Museo Barbarico.</em> A. je bio vrlo aktivan portretist napuljskog dvora i dru&scaron;tva od J. Bonapartea do H. Nelsona. U periodu hladne manire klasicizma, njegova se djela ističu živim i sjajnim mekim bojama. On je uz G. Fortea najznačajniji portretist toga doba u juž. Italiji.<br /> BIBL.:<em> Le pitture,</em> 1819;<em> Relazione che dimostra il vantaggio che reca lo studiar le pitture in Roma; Osservazioni sulle Accademie Pittoriche,</em> 1821;<em> Alcune idee per promuovere le arti liberali,</em> 1820.</p>
<p><strong>ANGELOV, 1. Bogoja,</strong> slikar (Velmej kraj Ohrida, 14. XII. 1920&mdash;). God. 1948 diplomirao slikarstvo na akademiji u Sofiji. Na kolektivnim izložbama maked. likovnih umetnika izlaže ulja i akvarele; oprema knjige.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; N. P. T.<br /> <strong>2. Ivan,</strong> bugarski slikar (Brenica, 18, V. 1864 &mdash; Sofija, 1924). Jedan od prvih bug. slikara, koji se &scaron;kolovao u inozemstvu (Rim, M&uuml;nchen); od 1900 prof. Umjetničke &scaron;kole u Sofiji. Sadržaje za svoje slike uzima iz života seljaka<em> (Berba; Žetva; Idila; Zakletva),</em> interpretirajući folklor s romantičarskih pozicija.</p>
<p><strong>ANGELOVSKI, Džordži,</strong> vajar (Enidže, Ksanti, Grčka, 14. I. 1916 &mdash;). Diplomirao 1951 na vajarskom otseku Umetničke &scaron;kole u Skopju. Izlaže na kolektivnim izložbama maked. likovnih umetnika. N. P. T.</p>
<p><strong>ANGERMAIR, Christof,</strong> njemački rezbar (Weilheim, Bavarska, ? &mdash; ?, 1632). Radio u M&uuml;nchenu. Glavno su njegovo djelo 4 rezbarene &scaron;krinje od slonove kosti, koje je izradio &mdash; djelomice s drugim umjetnicima &mdash; za Elizabetu Lotrin&scaron;ku (Bavarski nar. muzej, M&uuml;nchen). Radio pod utjecajem tal. renesanse.</p>
<p><strong>ANGERS</strong><strong>,</strong> grad u franc, departmanu Maine-et-Loire, 8<em> km</em> pred u&scaron;ćem Maine u Loireu. Bio je sjedi&scaron;te galskih Andegava, a kasnije glav. grad grofovije Anjou. Od građevina ističe se katedrala<em> St. Maurice,</em> jedna od najljep&scaron;ih gotičkih građevina XII i XIII<em> st.</em> Na mjestu ranoromaničke dvoranske crkve (posvećena 1030), čiji su zidovi kasnije djelomično upotrebljeni, započeta je 1150 gradnja nove longitudinalne crkve. Tlocrt ie podijeljen na četvorine (slično katedrali u Angoul&ecirc;meu); svod ujedinjuje konstrukciju križnih rebara polukružnim nadsvodenjem (vo&ucirc;te domicale). Ova se konstrukcija prvi puta javlja kod<em> St. Aubina</em> u Angersu 1127&mdash;54 (veza kupole i rebara u tornju). Stariji svodovi glavnog broda<em> St. Mauricea</em> (prije 1178) su četvorodijelni, dok su mlađi poprečnog broda i kora (1125&mdash;40) osmorodijelni; ove rebraste kupole omogućuju povezivanje pokrajnih i suprotnih polja svoda.<em> St. Maurice</em> služio je kao uzor ranim engl. gotičkim crkvama t. zv.<em> Plantagenet-stila.</em> Osim katedrale ističe se i dvorac (1128&mdash;38) na visokoj pećini, okružen zidom sa 17 okruglih kula. A. ima nekoliko muzeja.</p>
<p><strong>ANGJELOVIĆ, Albert,</strong> slikar (Rijeka, 1820 &mdash; 21. X. 1849). Učenik mletačke akademije, na kojoj je prema navodima I. Kukuljevića Sakcinskog<em> (SUJ)</em> dobio 1839 prvu nagradu za &raquo;risanje statuah i vajarskih spomenikah&laquo;. Radio kao portretist u svome rodnom gradu (portret bana J. Jelačića, 1848).</p>
<p><strong>ANGKOR-TOM,</strong> nekada&scaron;nja prijestolnica kraljevine Khmer (oko 880&mdash;1260) u dana&scaron;njoj Kambodži. Građevina u obliku kvadrata sa stranicama dugačkim 3<em> km</em> bila je okružena jarcima, opkopima i zidinama, unutar kojih se nalazio dvor vladara, palače i hramovi. U arhitektonskom pogledu ima obilježja staroindij. načina građenja, kojemu su Khmerani dali naročito kićene oblike aplikacijom bogatih dekorativnih elemenata vlastitog izražaja. Kad su u XV<em> st.</em> zemlju osvojili Sijamci, A.-T. je opusto&scaron;en i napu&scaron;ten. Njegove su ru&scaron;evine otkrivene u džungli u novije vrijeme. (V.<em> Indokina.</em>)</p>
<p><strong>ANGKOR-VAT,</strong> khmerska građevina iz XII<em> st.</em> juž. od Angkor-Toma. U sredi&scaron;tu kvadratičnog prostora sa stranicama od 1<em> km</em> nalazi se glavni hram, okružen dvoranama i trijemovima i flankiran tornjevima jajolikog oblika. Arhitektonski i dekorativni elementi pokazuju izvanrednu invenciju i fantaziju khmerskih graditelja u njihovu nastojanju da &scaron;to bujnije ra&scaron;člane oblike i plohe. A.-V. je do danas ostao budističko pro&scaron;teni&scaron;te.</p>
<p><strong>ANGLADA Y CAMARASA, Hermengildo,</strong> &scaron;panjolski slikar (Barcelona, II. IX. 1871 &mdash;). Artist, koji se razvio pod &scaron;irokom skalom utjecaja, od F. Goye do H. Toulouse-Lautreca. Na dekorativan način i traženim raffinementom u koloritu slika teme iz &scaron;panj. folklora: gitane, andaluzijske plesove, pučke svečanosti, scene iz teatra i sl. Njegova pitoreskna platna zapažena su na pariskoj Svjetskoj izložbi 1900. Njegovoj dekorativnoj maniri pridavali su naročito značenje njem. i austr. secesionisti.</p>
<p><strong>ANGLOSAKSONSKA AMERIKA.</strong> Amer. kontinent ulazi kasno u sferu one umjetnosti, čije su tradicije potjecale od klasične antike. Civilizacije Indijanaca na stepenu primitivnih naroda održale su se do danas u nekim dijelovima Juž. Amerike i Srednje Amerike, dok je u Sjevernoj Americi asimilirana civilizacija Zapada, a zadržani su u određenoj mjeri neki elementi vlastite tradicije.<br /> Prve dokumente o Americi nakon konkviste dali su amateri, koji su pratili neke od ekspedicija u novootkrivene zemlje; tako John White, koji je pratio W. Raleigha 1585&mdash;90 na pohodu na Zapad i slikao u akvarelu Indijance i njihov folklor, zatim Thomas Harriot, koji je boravio u Americi 1585, i Jacques Le Moyne, koji je na Floridi boravio 1564. Radove Whitea i Le Moynea publicirao je u bakrorezu Th&eacute;odore de Bry u svojim<em> Grands voyages 1591.</em><br /> U vremenu nakon konkviste i postepenog doseljivanja &Scaron;panjolaca, Portugalaca, Engleza, Holanđana i Francuza počele su se diferencirati stilske razlike u granama umjetnosti prema nacionalnoj pripadnosti naseljenika, koji su zauzeli pojedina područja. U Juž. i Srednjoj Americi, kao i u juž. pokrajinama Sjev. Amerike prevladava utjecaj &Scaron;panjolske i Portugala, a u ostalom dijelu Sjev. Amerike premoćan je utjecaj stilova, koji su vladali u Engleskoj, Holandiji i Francuskoj. Ovi će se utjecaji održavati sve do prelaznog razdoblja iz XIX u XX<em> st.</em><br /> <strong>Arhitektura.</strong> Nakon kontakta, koji nastaje putovanjima Kolumba i ostalih konkvistadora između Evrope i Amerike, započinje naglo iseljivanje Evropljana u novo područje. Tada dolazi do izgradnje novih arhitektonskih objekata i do nastajanja mnogih novih naselja i gradova na tlu Amerike. Prva naseobina, koju je osnovalo stotinjak Engleza, spominje se 1607 u Virginiji na rijeci James, 1620 utemeljeno je mjesto Plymouth, a 1622 mjesto Nassau na rijeci Delawarte s holand. useljenicima, koji su cijeli kraj proglasili &raquo;Novom Nizozemskom&laquo;. God. 1628 osnovan je Salem, a cijeli kraj oko njega progla&scaron;en je engl. kolonijom kao provincija Massachussetts; 1643 postoje već &raquo;Ujedinjene kolonije Nova Engleska&laquo;, koje se sastoje od područja Massachussetts, Plymouth, New Haven i Connecticut. Jugozap. krajevi nalazili su se pod &scaron;panj. utjecajem, koji se u arhitekturi odrazuje kao stil katoličkih misija, a nosi u sebi elemente &scaron;panj. baroka<em> (churriguerrizam), </em>uz elemente, koji se formiraju funkcijom utvrđenih samostana. Jo&scaron; i danas postoje građevni ansambli misija, koji su podignuti potkraj XVIII i u poč. XIX<em> st.,</em> kao &scaron;to su San Juan Capistrano (1776), Santa Barbara (1785), San Carlos de Borromeo kod mjesta Montereya, Cal. (1770) i San Jos&eacute; u državi Texas (1701).<br /> Pod franc. kulturnim utjecajem razvio se uglavnom grad New Orleans (osnovan 1718) u državi Louisiana, koja je od 1803 u sastavu USA.<br /> Kolonijalni odnos sjev. dijela prestaje 4. VII. 1786: iz njega nastaju dana&scaron;nje USA. Centar je vlade Washington, a pojedine države Unije imaju svoje posebne vlade. Do tog doba bila je Sjev. Amerika kolonija bez vlastite industrije, jer je Engleska već onda zakonima zabranila osnivanje takvih poduzeća izvan matice zemlje. Industrijski proizvodi za sve životne potrebe uvozili su se, a domaća je proizvodnja bila ograničena na poljoprivredu i &scaron;umarstvo. Uvozna i izvozna trgovina bila je veoma razvijena i, uglavnom, pod vodstvom Engleza.<br /> God. 1615 osnovali su Holanđani dana&scaron;nji New York, pod imenom Nieuwe Amsterdam, 1684 slijedi Philadelphia (koja 1777 broji 21.200<em> st</em><em>.,</em> 1800 god. 70.300, 1850 god. 409.000, 1870 god. 1,000.000) kao najveći grad amer. kontinenta u ono doba. Analogan je porast stanovni&scaron;tva u gradovima na cijelom sjev. dijelu, a na jugu se odvija mnogo sporije. &mdash; Gradnje prvih naselja, iz doba t. zv. &raquo;pionira&laquo;, bile su većinom od drva. Uređaj, namje&scaron;taj, posuđe, alat, gotovo sve, &scaron;to je potrebno za život doseljenika, dobavljalo se jo&scaron; duže vremena iz Evrope. Uz sirove brvnare građene su, iako rjeđe, kuće od kamena lomljenca. Način građenja uvjetovala je u mnogim naseljima i potreba obrane od domorodaca. &mdash; Tamo, gdje su prilike dopu&scaron;tale veću sigurnost, građene su skeletne kuće s oplatom.<br /> Oko sredine XVII<em> st.</em> uvedene su pilane, koje su u početku XIX <em>st.</em> usavr&scaron;ene u tolikoj mjeri, da se moglo pristupiti tipiziranoj serijskoj proizvodnji drvenih kuća skeletne konstrukcije s oplatom. Prema statistici iz 1929 stanovalo je u Sjev. Americi 80 mil. ljudi u drvenim kućama. Kuće od kamena lomljenca građene su rjeđe za stanovanje. Izuzetak čine holand. naseobine. Opeka se počinje upotrebljavati tek potkraj XVII<em> st.</em> Ispočetka je dovoze iz Holandije. Opekom se gradilo većinom na jugu; do danas je od ovakvih kuća preostalo jedino temeljno ziđe, najvi&scaron;e u Jamestownu (N. Dak.). I najstarija crkva u USA građena je od opeke (danas djelomice obnovljena), u St. Luke&rsquo;s Isle of Wight Country (V.) iz 1632; ima gotički prozor. Od 1680 postoje u Salemu i Medfordu (Mass.) ciglane, koje proizvode opeku formata 6,25 &times; 11,25 &times; 22,50<em> cm</em><em>;</em> ona gotovo odgovara dana&scaron;njem standardu, a 1696 upotrebljavaju u Virginiji opeku, pečenu u samoj zemlji. &mdash; Potkraj XVIII<em> st.,</em> jo&scaron; je u Sjev. Americi produkcija građevnog materijala ograničena samo na grube tesarske i kovinarske proizvode. Sve građevne dijelove, koji prelaze skromne potrebe, naročito predmete od ljevenog metala, trebalo je uvoziti iz Evrope (jo&scaron; 1778 uvoze se iz Evrope gotovi prozori zajedno sa staklom, koji se ne proizvode u USA). Do 1700 upotrebljavaju &raquo;Marijino staklo&laquo;, tanke kamene ploče tinjca, nauljeni papir i sl. &mdash; Do kraja XVIII<em> st.</em> uglavnom nema u Sjev. Americi gradnja nastalih na način, kakav je bio uobičajen u Evropi, t. j. diobom rada na projektanta (arhitekta) i izvođača. U doba izgradnje prvih naseobina, tesarski i zidarski majstori mogli su jo&scaron; zadovoljavati potrebeprojektiranja i izvedbe. Prvi useljenici jo&scaron; su umjeli i običavali sami graditi kuće oko grubo zidanih kamenih ognji&scaron;ta. &mdash; Potkraj XVIII<em> st.,</em> pojavom arhitekta-projektanta, koji je uglavnom dolazio iz Evrope, preuzimaju se i stilski oblici iz zemalja, iz kojih su potjecali ti arhitekti. Oblici se pone&scaron;to modificiraju, takoreći nacionaliziraju.<br /> Ako se prirodnim razvitkom smatra ono, &scaron;to je izvan kontrole pojedinca, ne&scaron;to elementarno, može se razvoj prilika u Sjev. Americi označiti nekom vrstom prirodnog razvitka pod uslovima &raquo;neotehnike&laquo;. &mdash; Pojavom automobilizma razvila se potreba gradnje guste i nadaleko razgranate mreže asfaltnih i betonskih cesta <em>(highways),</em> jednosmjernih križanja, mostova, benzinskih stanica. &mdash; Automobilizam je uvjetovao i mogućnost stanovanja u prizemnim &raquo;vrtnim&laquo; naseljima, koja su automobilom razmjerno brzo dostiživa. Takva naselja danas povećavaju teritorij gradova u gigantskim razmjerima. Iz automobilizma i cestovne mreže, stvorene zbog njega uzduž i poprijeko sjevernoamer. kontinenta, razvio se moderni nomadizam<em> trailera</em> (vozila s prikolicom, karavana). Etape razvitka arhitekture u USA nižu se ovim redoslijedom:<br /> <em>Kolonijalni stil</em> (1630&mdash;1800);<em> kasni kolonijalni stil</em> (1790&mdash; 1820);<em> grč. stil &raquo;Greek Revival</em>&laquo; (1820&mdash;1860);<em> period &raquo;parvenija&laquo; </em>(eklekticizam, 1860&mdash;1880);<em> epoha romantike,</em> s prvim poku&scaron;ajem osamostaljenja (Henry H. Richardson; 1876&mdash;1893);<em> stil svjetske izložbe u Chicagu 1893,</em> t. j., eklekticizam, orijentiran uglavnom prema rim. antiki (1893&mdash;1917);<em> doba prodiranja &raquo;Moderne&laquo;</em> iz Evrope počev&scaron;i od 1923.<br /> Prilikom vojnih operacija kod oslobođenja i stvaranja USA, u Ameriku dolaze s Lafayetteovom vojskom i franc. inženjeri. Kako je među njima bilo arhitekata i urbanista, to i mnoge gradnje iz onog vremena nose karakter franc. klasicizma. Major Pierre L&rsquo;Enfant izradio je regulacionu osnovu za grad Washington. Prije osnove L&rsquo;Enfanta postojao je projekt &raquo;Penn&laquo;, u kome je 1681 određen tip pravokutnih blokova za grad Philadelphiu God. 1792 počinje značajna gradnja saveznog<em> Capitola</em> u Washingtonu, koja je dovr&scaron;ena uglavnom definitivno 1865; do 1827 radili su na njoj George Hadfield (Englez), William Thornton (rodom iz Zap. Indije), B. H. Latrobe i C. H. Bulfinch. Oko 1850 rekonstruirana je kupola, a zgradu su pro&scaron;irili Robert Mills i Th. Walter. &mdash; Thomas Jefferson (1743&mdash;1826) bio je 1801&mdash;09 predsjednik USA; on posvećuje dio svojih financijskih sredstava građevinarstvu, zastupa palladijanizam, koji se očituje i na njegovoj kući. &mdash; Benjamin Henry Latrobe (1764&mdash;1820) učio je kod arhitekta-arheologa Cockerella u Engleskoj te u Leipzigu; oko 1800 projektira vodovod za Philadelphiu, 1798 gradi<em> Bank of Pennsylvania </em>u Philadelphi-i u jonskom stilu, kasnije crkvu<em> Christ Church</em> u Washingtonu i<em> St. Paul</em> u Alexandri-i (Va.), obje u neogotičkom stilu, 1806&mdash;18 rimokatoličku katedralu u Baltimoreu u &raquo;rimskom&laquo; stilu, 1810 obiteljsku kuću<em> The Marhoe House</em> s kupaonicom i W. C. (water-closet). Glavni je dio njegove djelatnosti suradnja kod gradnje<em> Capitola</em> USA u Washingtonu, gdje se ističe izvedbom int&eacute;rieura. &mdash; Iz &raquo;&scaron;kole&laquo; Jefferson-Latrobe izlaze R. Mills, W. Strickland i Th. U. Walter. &mdash; Charles Bulfinch (1763&mdash;1844) boravio je 1785&mdash;87 u Engleskoj. Njegov klasicizam nema obilježja običnog kopista, već on daje svom djelu specifično amer. notu. Stari Capitol u Connecticutu i Capitol u Bostonu primjeri su takva autohtonog primjenjivanja klasicizma. &mdash; Isaiah Rogers (1800&mdash;1861) gradio je interesantan hotel<em> Tretmont House</em> u Bostonu 1828&mdash;29, koji se može nazvati prvim hotelom u modernom smislu u Americi. &mdash; Richard Upjohn istakao se kao graditelj katedrala u neogotičkom stilu. &mdash; U New Yorku zastupa smjer <em>Greek revival</em> (obnovljena grč. arhitektura) kroz prva dva decenija XIX<em> st.</em> u prvom redu John McComb Jun., koji gradi<em> City Hall</em> (gradsku vijećnicu) u New Yorku.<br /> U amer. arhitekturi dolazi do izražaja duh romantike u poč. XIX<em> st.</em> jednako kao i u Evropi, uglavnom kod crkvenih gradnja u maniri neogotike. U New Yorku se ističu arhitekti R. Upjohn, sa crkvom<em> Trinity Church</em> iz 1846, i James Renswick, s katedralom <em>St. Patrick,</em> koja je građena od 1854 (dva tornja, visoka 110<em> m</em><em>); </em>godina 1887, kada je dovr&scaron;ena, postaje značajna za cijelo suvremeno graditeljstvo. Tada je započeta prva gradnja s potpunim čeličnim skeletom, t. zv.<em> Tacoma Building</em> u Chicagu. Holabird i Roche poduzeli su za ono doba jo&scaron; vrlo riskantan pothvat. Isključivom primjenom čelične skeletne konstrukcije kod gradnje visokih kuća otvoren je put razvitku gradnje nebodera. Prije<em> Tacoma Buildinga</em> nosila je rekord gradnja<em> Home Insurance Building</em> (Chicago) sa svojih 10 spratova, koju je 1884 izveo William Le Baron, djelomično u čeličnom skeletu; danas je zovu &raquo;ocem nebodera&laquo;. &mdash; William Le Baron Jenney (1832&mdash;1907) &scaron;kolovao se u Parizu na <em>&Eacute;cole Polytechnique</em> i<em> &Eacute;cole Centrale;</em> kod njega je radila većina arhitekata (kao Sullivan), koji su kasnije zastupali najnapredniji smjer<em> (Čika&scaron;ka &scaron;kola).</em><br /> Izložba 1876 u Philadelphi-i, prigodom stogodi&scaron;njice oslobođenja USA, znači kulminaciju popu&scaron;tanja importiranom stilskom sentimentalizmu. Tom prilikom ističu se svojim kritičkim stavom i svojim nastojanjem, da srede opće prilike u građevinarstvu u USA, u prvom redu Henry Hobson Richardson, a na poseban način Richard Morris Hunt i Charles Follen McKim. Richardson ide samostalnim putovima te nastoji da iz karaktera građevnog materijala izvede odgovarajuće oblike.<br /> Novi eklekticizam, počev&scaron;i od svjetske izložbe 1893 u Chicagu, zastupa ekipa McKim, Mead i White, osnovana 1879. Temelj njihovoj orijentaciji daje pari&scaron;ka<em> &Eacute;cole des Beaux-Arts. &mdash; </em>Od predstavnika eklekticizma XX<em> st.</em> ističu se i Cass Gilbert, koji se ne drži striktno neke stalne linije rim. klasicizma (izgradio je jedan od najistaknutijih nebodera New Yorka<em> W&ocirc;olworth Building,</em> 1913, u oblicima bližim gotici), te grupa G. G. Goodhue, Ralph Adams, Cram i Fergusson. Na izložbi u San Diegu 1915, koja je bila sastavni dio svjetske izložbe u San Franciscu, pokazuje ova grupa mogućnosti primjene neke vrste domovinskog stila naročito u jugozapadnim krajevima USA.<br /> Kao primjer, na kojem se može slijediti razvitak stilske arhitekture, mogu poslužiti mnoge gradnje univerziteta, koje su nastajale u dužem razdoblju. Ti su sklopovi u znatnim razmjerima upotpunjeni 1890&mdash;1920. Iz Engleske preuzet je običaj, da se univerzitetske zgrade podižu izvan grada, kao zasebni ansambli usred velikih kompleksa travnjaka i &scaron;uma. Zgrade se većinom smje&scaron;tavaju pravilno oko slobodnog prostora, koji se naziva &raquo;Campus&laquo; (najstariji je &raquo;Campus&laquo; onaj univerziteta Harvard). Planski razvoj počinje 1819 prilikom izgradnje prvih dijelova<em> University of Virginia</em> u Charlottes villeu (Va.); gradi ih Thomas Jefferson. <em>Harvard University</em> i <em>College</em> iz 1636 u mjestu Cambridge (predgrađu Bostona), predstavlja ansambl zgrada u kolonijalnom stilu<em> (Georgian style), </em>koje su nastajale sve do danas. U Bostonu stvoren je uoči 1914 velik kompleks<em> Massachusetts Institute of Technology,</em> &scaron;to ga je izgradio arhitekt Welles Bosworth služeći se dekorativnim elementima jonskog stila. Kasnije su dograđene u neposrednoj vezi vi&scaron;espratne stambene zgrade za nastavnike, bez obzira na postojeću cjelinu, na način engl. dvoraca XVI<em> st.</em> Pritom se imitiraju historijski stilovi, kakvi su se primjenjivali kod gradnje takvih institucija u Velikoj Britaniji (Oxford, Cambridge).<br /> U gradovima (na pr. Philadelphia, Washington, Boston i dr.) uvedeni su dijagonalni &raquo;prodori&laquo; kroz pravokutnu shemu izgradnje, koji su zasađeni zelenilom. U New Yorku su takve dijagonale izostale, ali je u centru ostao neizgrađen golempravokutni kompleks, dana&scaron;nji<em> Centralni park,</em> koji svojim položajem usred potpuno izgrađenog dijela grada vr&scaron;i funkciju &raquo;pluća&laquo; grada.<em> Centralni park</em> parkiran je 1856 nepravilno i slobodno, po uzoru na engl. shvatanje, a po osnovi F. L. Olmsteada st. Dokazano je, da se Olmstead poslužio istim uzorom, po kojem je uređen i park Jurjaves (Maksimir) u Zagrebu, a koji je nastao pod utjecajem publikacije o vrtovima H. L. H. P&uuml;cklera-Muskaua (1785&mdash;1871) iz 1834. &mdash; Grad Baltimore ima u prostranim kompleksima vrtnih predgrađa<em> Roland park, </em>najstarije i najbolje uređeno naselje Sjev. Amerike. Najveći park-plažu, <em>Jones Beach State Park, </em>izvela je država.<br /> God. 1930, zbog krize u privatnoj izgradnji, država intervenira pomoću fonda<em> Federal Government&rsquo;s Relief.</em> Kapital fonda utro&scaron;en je na javne zgrade u Washingtonu i drugim gradovima, te za javne radove (uređaji luka i hidroelektričnih centrala, na pr. brane Tennessee).<br /> Uz najotmjeniju ulicu New Yorka (zapadno od Grand Centrala),<em> Fifth Avenue,</em> izgrađeni su u 1930&mdash;33 najveći neboderi Sjev. Amerike: 500<em> Fifth Avenue Building</em> (58 etaža),<em> Empire State Building</em> (85 etaža, 1929&mdash;31, arhitekti Shreve, Lamb i Harmon), te<em> Rockefeller Center Radio City</em> (70 etaža, 1932&mdash;40, arhitekti Raymond Hood, Fouilhoux, Corbett, Harrison, Mc-Murray, Reinhard, Hofmeister).<br /> Najveća sportska dvorana do 1931 bila je<em> Convention&rsquo;s Hall </em>u Atlantic Cityu (N. J.), koja može primiti do 40.000 gledalaca. Svaki veći grad posjeduje svoj &raquo;Auditorium&laquo;, koji se obično sastoji od jedne goleme dvorane za masovne priredbe, a često i od cijelog sklopa manjih i većih dvorana. &raquo;Auditorium&laquo; se očigledno razvio iz hist.<em> Meeting Housea,</em> te odgovara, u dana&scaron;njem povećanom mjerilu, tradicionalnim potrebama. Stadioni se grade redovito uz univerzitete. &mdash; U stambenoj izgradnji prilično je ra&scaron;iren tip t. zv.<em> Apartmenthousea,</em> koji je neka vrsta najamne kasarne. Ovoj vrsti mnogospratnih (uglavnom između 6 i 10 spratova) stambenih zgrada posvećuje se pažnja u tom smislu, da vanjski izgled zadovoljava, a stanovi da su snabdjeveni sa &scaron;to vi&scaron;e komfora. Oprema stanova ude&scaron;ena je prema specifično amer. prilikama. U Sjev. Americi, kao i u svim anglosaksonskim zemljama, ipak je najra&scaron;ireniji način stanovanja u vlastitoj kući. &mdash; Problem veze radnog mjesta s domom naročito je akutan u najvećim gradovima. Prostrani kompleksi za parkiranje automobila postali su karakteristični i za okoli&scaron; raznih mjesta za razonodu i oporavak (na pr. sportske arene i plaže). S tim u vezi razvija se i specifični stambeni tip, t. zv.<em> Tourist-camps,</em> te hotelska naselja uz stanice automobilskih servisa. U posljednje doba grade se t. zv.<em> Trailer-cars,</em> metalne kućice na kotačima, koje se prikopčaju o auto. God. 1938 stanovalo je u USA oko 300.000 ljudi u takvim kućicama. &mdash; Da bi potakla izgradnju radničkih naselja<em> (housings), </em>osnovala je država<em> Division of Subsystem Hiresteads</em> kao drž. ustanovu, koja financira i subvencionira ove gradnje. Karakter izgradnje odgovara industrijski razvijenoj zemlji: materijal je relativno jeftiniji od radne snage. Konstrukcije, koje se proizvode serijski, razvile su se do visokog stepena.<br /> Naprednu liniju, koju zastupa Čika&scaron;ki krug poslije Le Barona i Richardsona (u koji kasnije idu L. Sullivan i F. L. Wright), predstavljaju Daniel H. Burnham i John Wellborn Root (1850 &mdash;1892). J. W. Root, koji se 1873 udružuje sa D. Burnhamom, ubraja se jo&scaron; medu pionire iz vremena prije Čika&scaron;ke izložbe. On uspijeva izvesti u Chicagu svoj<em> Monadnock-block</em> sa 18 etaža, ali ne kao skeletnu gradnju, već s glatkim nosivim zidovima. T. zv.<em> Masonic Temple</em> u Chicagu bio je 1891 sa svoja 22 sprata najvi&scaron;a zgrada ove vrste na svijetu. &mdash; Osam godina nakon Richardsona, 1874, studira na<em> &Eacute;cole des Beaux-Arts</em> u Parizu Američanin Louis Sullivan (1856&mdash;1924), koji obilježuje narednu etapu razvitka specifično amer. arhitekture. On se o&scaron;tro suprotstavio jakom valu eklekticizma, koji uz &raquo;bezimenu arhitekturu&laquo; prevladava u Americi. Sullivan je napisao publikaciju u formi biografije, u kojoj je iznio svoje poglede na suvremene probleme arhitekture,<em> Autobiography of an Idea</em> (1924). Svojom gradnjom <em>Palače prometa</em> na svjetskoj izložbi u Chicagu 1893 on prvi put ističe tezu funkcionalizma i oslobađanja od t. zv. &raquo;stilske arhitekture&laquo;.<br /> Atmosfera, puna suprotnosti, na&scaron;la je svoj umjetnički oblikovan izražaj u kompleksnom djelu Franka Lloyda Wrighta. Između &raquo;velike trojice&laquo; &mdash; Wright, Loos, Le Corbusier &mdash; Wright je vremenski prvi, koji svojim djelom postavlja standard za suvremenu arhitekturu u poč. XX<em> st.</em> Taj standard razvija se na liniji, koju su pripremili Richardson i Sullivan tražeći istinitost i organičnost. F. L. Wright provodi mladost na farmi svojih roditelja u državi Wisconsin. Prve su gradnje, na kojima se praktički oku&scaron;ava: staje, hambari, vodotoranj-vjetrenjača na domaćem gospodarstvu. Tako se u njemu razvijaju raznovrsne sposobnosti, koje određuju smjer njegovu životnom djelu: po&scaron;tovanje prema prirodnim osobinama građevnog materijala, ljubav za prirodu, smisao za život kraj ognji&scaron;ta, kakav se u Americi oduvijek kultivirao. Najupadljiviji je kod Wrighta njegov smisao za organičnost. U neprekidnoj stvaralačkoj aktivnosti, počev&scaron;i od osamdesetih godina XIX<em> st.</em> do svoje smrti, dakle u toku vi&scaron;e od 70 godina, imao je Wright prilike da kaže svoju riječ o svemu, na &scaron;to se može odnositi suvremena problematika u arhitekturi i urbanizmu. Osim nekoliko osamljenih projekata za gradske nebodere (San Francisco, neizvedeni projekt nebodera u Chicagu), ističe se njegova izložbena zgrada<em> Galerije Guggenheim</em> u centru New Yorka. &mdash; Oko gotovo legendarne ličnosti tog borca za vi&scaron;e ciljeve okuplja se i veći broj istomi&scaron;ljenika, kojima on pruža priliku, da razviju svoje ideje i sposobnosti. Tako je nastao<em> Taliesin Fellowship,</em> sklop zgrada podignut oko 1930 u udaljenom i slikovitom predjelu države Wisconsin.<em> Taliesin</em> ima služiti mladim umjetnicima, u prvom redu arhitektima, da provedu život u radu i istraživanju aktuelnih pitanja, pod idejnim okriljem velikog majstora.<em> Taliesin</em> nazvao je Wright u svoje doba i prvu vlastitu kuću u Spring Greenu (Wisc.), u kojoj je sebi već u mladosti stvorio vanjski okvir i atmosferu prema svojim subjektivnim umjetničkim težnjama i pogledima na život. Način, na koji Wright pristupa problematici zadataka počev&scaron;i od prvih dana svoga rada, te njegova arhitektonska ostvarenja svratili su na sebe intenzivnu pažnju mnogih arhitekata u Evropi, čim su ti radovi prvi put publicirani (oko 1910). &mdash; Počev&scaron;i od 1900 do 1940 Wright se u bezbroj prilika javlja perom (oko 90 objelodanjenih tema), da bi iznio svoje poglede o općenitim i aktuelnim pitanjima suvremene arhitekture; on ide prvenstveno u red ideologa evolucionizma. Među Wrightove realizacije idu obiteljske kuće, pune poezije i rafinirane neusiljenosti, ili reprezentativne građevine (njegov hotel<em> Imperial</em> u Tokyu, 1916&mdash;20). Ima brojne sljedbenike u mladoj generaciji amer. arhitekata.<br /> Od 1923 stalno boravi u Americi Richard Joseph Neutra, rođen 1892 u Beču, predstavnik evr. arhitekture po svom &scaron;kolovanju (1912&mdash;14) kod Adolfa Loosa i studijem u &Scaron;vicarskoj (1919 &mdash;20). Neutra se ubrzo upoznaje s novim ambijentom i izrađuje studije za rje&scaron;avanje specijalnih problema (velike željezničke stanice, urbanističke asanacije gradskih sredi&scaron;ta, tip trgovačke kuće i t. d.), publicira značajne rasprave o stanju građevinarstva u USA, koje &scaron;tampa u Evropi na njem. jeziku (1927 i 1930). U tim publikacijama karakterizira dana&scaron;nju i buduću amer. arhitekturu kao posljedicu &raquo;neotehnike&laquo;, koja se razvila iz &raquo;paleotehnike&laquo;. Neutra razvija arhitektonsku djelatnost u smjeru jakog evr. utjecaja; projektirao je obiteljske kuće (uglavnom u Kaliforniji) i ansamble prizemnih zgrada za osnovne &scaron;kole, koje imaju u USA reformatorsko značenje. Po arhitektonskom formalizmu Neutra je vrlo blizak L. Miesu van der Rohe.<br /> Komparirajući dva izraza arhitekture, koji obilježuju novo građenje u USA prije definitivnog dolaska Waltera Gropiusa 1937 na univerzitet Harvard, nastaje ova situacija: u posljednjem deceniju pridružuju se evr. ekipi novi ljudi, koji poku&scaron;avaju osim uobičajenog importa, koji potječe s<em> &Eacute;cole des Beaux-Arts</em> u Parizu, presaditi u USA i druge tekovine sa starog kontinenta. God. 1937 su na istaknutim nastavničkim položajima na<em> Harvard-University</em> u Bostonu Walter Gropius i Marcel Breuer, dok Ludwig Mies van der Rohe surađuje u Chicagu s arhitektima Holabirdom i Rootom, koji su 1928 tamo izgradili poznati neboder <em>333 Michigan Building.</em> Od 1938 Mies van der Rohe je nastavnik na tehnici u Chicagu. Njegovi kristalno čisti neboderi od čelika i stakla, koji su nastali nakon 1950, na&scaron;li su u cijelom svijetu velik broj imitacija. Sva trojica arhitekata istakli su se svojedobno djelatno&scaron;ću u<em> Bauhausu</em> u Weimaru i Dessau-u, dakle kao vođe suvremene evr. arhitekture. Prije dolaska R. Neutre, rade u Americi ovi evr. arhitekti: od 1881 Albert Kahn (Nijemac), koji se specijalizira za gradnju tvornica automobila (uglavnom koncentrirane u Detroitu); od 1908 Andr&eacute; J. Fouillhoux (Francuz), koji nakon studija u Parizu stalno surađuje u raznim ekipama u Americi (A. Holm, R. Hood, W. Harrison, i t. d.); od 1920 William Lescaze (&Scaron;vicarac), koji u suradnji sa Američaninom G. Howeom gradi u Philadelphi-i neboder<em> Saving Fund Society</em> (1932); od 1923 Eliel Saarinen (Finac), koji 1924 postaje nastavnik za arhitekturu na<em> Michigan University</em> (umro 1950). &mdash; U vrijeme, kad su Gropius, Breuer i Mies van der Rohe počeli radom u USA (oko 1937&mdash;38), očituju se već u &scaron;irokim razmjerima posljedice izložbe u Chicagu iz 1933&mdash;34, koja je bila priređena pod parolom <em>Century of Progress.</em> Između izložbe u San Franciscu 1915 i ove izložbe odumrla je arhitektura stupovnih redova antike i renesanse. Nakon<em> National Archives Buildinga</em> u Washingtonu, koji je izgrađen 1935 primjenom elemenata korintskog stila prema osnovi Johna Rusella Popea, nema većih gradnja s obilježjima klasicističkog eklekticizma. To ipak ne znači, da je teren bio pripravljen, a kamo li da su nastali povoljni uvjeti za arhitekte, koji su do&scaron;li iz<em> Bauhausa.</em> Prava slika stanja stječe se tek ocjenom drugih karakterističnih događaja: 1922 pobijedio je R. Hood, u suradnji s Johnom Mead Howellsom, svoje amer. kolege i evr. sudionike kod međunarodnog natječaja za neboder<em> Chicago Tribune.</em> Pobjeđuje svojim gotičkim tornjem, koji je i izveden. Drugu nagradu dobio je Eliel Saarinen, koji se, po formalističkom shvaćanju zadatka, nije znatno razlikovao od Hooda i Howellsa, kao ni od shvaćanja amer. arhitekata uopće. Saarinen, koji je jo&scaron; 1904 gradio glavnu željezničku stanicu za Helsinki modernistički-dekorativno, ostaje od 1922 u Americi kao rukovodilac<em> Cranbrook Academy of Architecture</em> u Birminghamu (Mich.).<br /> Neočekivano jak utjecaj vr&scaron;ila je na nov razvitak arhitektonskog formalizma u USA izložba dekorativne umjetnosti 1925 u Parizu. Dekorativno-modernistički stav konkretizira se u Americi 1933&mdash;34 do formule na izložbi<em> Century of Progrees</em> u Chicagu, a jak impuls dobiva opet na svjetskoj izložbi u Parizu 1937. Taj stav, koji nastaje u traženju kompromisa, stvara najtežu zapreku na putu prema zdravom razvitku suvremenog arhitektonskog oblikovanja, jednako za Ameriku, kao i za Stari Svijet. &mdash; Izložba <em>Century of Progress</em> stavlja arhitekturu u USA i opet na kolosijek dekorativnosti, a da se uz to ipak koriste tekovine razvitka, koji potječe od Le Corbusiera. Njega međutim smatraju nepodesnim &raquo;puritancem&laquo; i taj puritanizam nastoje oživjeti raznim efektima, koje dopu&scaron;ta upotreba modernih dekorativnih elemenata.<br /> U Americi danas, po svojem stavu prema arhitektonskom oblikovanju, postoje tri glavne grupe (ili smjera):<br /> <em>Klasicistički eklekticizam</em>, koji je između 1915 i 1933 izgubio svoj dominantni položaj i sada se uglavnom preživio.<br /> <em>Modernizam,</em> koji je u godinama oko svjetske izložbe u Chicagu (1933&mdash;34) osvojio pozicije, &scaron;to ih je ranije držao historicizam. Nakon prelaznog stadija, &scaron;to ga predstavlja gradnja hotela<em> Shelton </em>u New Yorku (1922), razvija se modernizam u reprezentativni stil za kapitalne gradnje: neboder<em> Empire State Building</em> u New Yorku (1929&mdash;31), ansambl nebodera<em> Rockefeller Center</em> u New Yorku (1932&mdash;40). Uz Eliela Saarinena priklanja se tom načinu i Albert Kahn, kad se od njega traži dopadljivost (na pr.<em> Ford Engineering Building,</em> Dearborn, Mich.).<br /> Ostali Evropljani u Americi, među kojima su William Lescaze, Oscar Stonorov, Pietro Belluschi, te sinovi Eliela Saarinena i Alberta Kahna, tvore danas uz &raquo;veliku trojicu&laquo; iz<em> Bauhausa, </em>na svoj način, idejnu cjelinu, kojoj se pridružuju i neki domaći arhitekti mlađe generacije. Pod rukovodstvom ustanove<em> Museum of Modem Art u</em> New Yorku organiziran je komitet za arhitekturu, kome je na čelu Philip L. Goodwin, koji je 1939 sagradio zgradu ove ustanove u New Yorku. &mdash;<em> Museum of Modern Art </em>izdaje publikacije, kojima vr&scaron;i važnu propagandu u duhu principa onog suvremenog evr. arhitektonskog oblikovanja, koje zabacuje kompromise dekorativnog modernizma. &raquo;Treća grupa&laquo;, koju predvode arhitekti iz Evrope, ograničava se na odgojni rad u elitnim institutima (projektiranje objekata malog opsega, uglavnom obiteljskih kuća). &mdash; Walter Gropius, u suradnji s Marcelom Breuerom, izgradio je nekoliko takvih kuća, kod kojih su obojica nastojali uskladiti tradicionalne navike amer. života s idejama pokreta<em> Neues Bauen</em> iz Evrope. Oni se trude, da &scaron;to vi&scaron;e udovolje zahtjevu &raquo;neusiljenosti&laquo;, koja je preduvjet za uspjeh kod prosječnih Američana.<br /> Ako se sva ova nastojanja promatraju sa stajali&scaron;ta odnosa dviju civilizacija, t. j. evropske prema američkoj, onda proizlaze ovi zaključci o izgledima i mogućnostima za dalji razvitak amer. arhitekture. 1. U USA postoji u okviru naprednih nastojanja kao stvarnost životno djelo Franka Lloyda Wrighta, uključiv&scaron;i i reformatorsku stranu njegova djelovanja, koje je takoreći organski povezano s ambijentom i njegovim tradicijama. 2. Impulsi iz Evrope, koje danas zastupaju neki arhitekti useljeni iz Srednje Evrope, treba tek da prođu određeni proces afirmacije. Amerika je dosad već gotovo navikla na takve impulse, koji su u prvom redu potekli iz Pariza, a u ranije vrijeme iz Londona.<br /> 3. Mada se Evropljaninu čini pretjeranim, ako historik amer. arhitekture Thomas E. Tallmadge 1929 pi&scaron;e: &raquo;Amerika vodi svijet u arhitekturi&laquo; &mdash; zato, &scaron;to je Chicago svijetu &raquo;darovao&laquo; neboder (&raquo;Creation of the skyscraper, a Chicago-gift to the world&laquo;) &mdash; ipak je Evropa mnogo kasnije od Amerike obavezno uvela water-closet, kupaonice, električnu sijalicu, dizalice, tipizirane okove, uredske uređaje i dr. Prema tome će rad evr. arhitekata, koji žive u USA, sa stajali&scaron;ta evr. perspektiva, možda imati vi&scaron;e učinka na samu Evropu, nego na Ameriku. To se vidi i po tome, &scaron;to u Evropi s velikim interesom prate svako novatorstvo kod građenja u USA.<br /> Na svjetskoj izložbi 1939 u New Yorku evr. su države zastupali isključivo arhitekti, koji su se istakli u rje&scaron;avanju problematike &raquo;novoga građenja&laquo; (osim Francuske, Italije i SSSR). Paviljon &Scaron;vedske izgradio je Sven Markelius, &Scaron;vicarske &mdash; W. Lescaze i J. R. Weber, Finske &mdash; Alvar Aalto, Belgije &mdash; H. van de Velde i Victor Bourgeois. I ostale države bile su zastupane paviljonima, koji su povjereni istaknutim arhitektima kao: Boris Jofan i Karo Alabjan (SSSR), Expert i Patout (Francuska), M. B. Vici (Italija), Jan Cybulski i Jan Galinovski (Poljska), D. F. Sothouer (Nizozemska), Stanley Hall, Easton i Robertson (Velika Britanija). Paviljon Brazila izgradili su Oscar Niemeyer i Lucio Costa, potpuno u &raquo;evropskom&laquo; naprednom duhu. I kod amer. paviljona prevladavala je evr. &scaron;kola.<br /> Za suvremene amer. prilike postao je tipičan Norman Bel Geddes, koji se specijalizira za novu vrstu formalizma, za aerodinamičnu liniju, pa je i prozvan &raquo;kraljem aerodinamične linije&laquo; <em>(king of the streamline),</em> naročito zbog svojih utopističkih projekata, među kojima se nalazi i prekooceanski brod od 100.000<em> t </em>bez dimnjaka. Mnoge takve utopije do danas su realizirane. Posljednjih godina prihvatila je industrija kućnog uređaja kod izradbe svojih predmeta &raquo;stil aerodinamične linije&laquo;. Počev&scaron;i od automobila podređuju se tom diktatu mode hladionici, pisaći i računski strojevi, radioaparati, telefonski aparati i t. d. Na tim poslovima ističu se &raquo;designer&laquo; novih automobila Arzens i tvorci novih tipova pokućstva Charles Eames i Hermann Miller. Kao i kod svake mode, opaža se i kod mode aerodinamične linije, da se ona ne ograničava samo na određene predmete, već sve vi&scaron;e zahvaća i trgovačke lokale, male obiteljske kuće (i tipizirane), a i veće objekte.<br /> Le Corbusier je održao u Chicagu referat, kome glavna tema sadržava sugestije za reorganizaciju izgradnje amer. velegradova; on u svojoj analizi ističe &raquo;moment dolara&laquo;. Prikazuje računski, kako stihijnost u izgradnji amer. velegradova zadire u džep svakog pojedinog građanina. Tim putem se Le Corbusier nada, da će pobuditi interes &scaron;iroke publike za svoje stajali&scaron;te. Dosada međutim apel nije pokazao uspjeha. &mdash; Godina 1946 pruža opet priliku za jaku afirmaciju evr. &raquo;novog građenja&laquo; u USA. Ujedinjeni Narodi odabrali su za svoje sjedi&scaron;te New York; trebalo je izgraditi palaču za rad i reprezentaciju OUN. U New Yorku se 1947 sastala komisija (17 arhitekata, koji su zastupali zemlje članice OUN), koja je detaljno proučavala projekt, koji bi imao služiti kao podloga za funkcionalno proči&scaron;ćivanje zadatka. Ameriku su zastupali arhitekti Wallace Harrison i njegov suradnik Max Abramovitz iz ekipe arhitekata, koji su 1940 izgradili<em> Rockefeller Center.</em> U projektu prevladava evropska teza o &raquo;novom građenju&laquo;.<br /> Naklada<em> Harvard University Press</em> 1947 izdaje opsežnu analizu problematike izgradnje amer. gradova. Autor je &scaron;panj. arhitekt Jos&eacute; Luis Sert, član<em> CIAM-a.</em> Pomoću vrlo opsežnog dokumentarnog materijala iz USA i drugih zemalja on nastoji informirati amer. publiku i stručnjake o svojim metodama kod pristupanja problematici izgradnje gradova. Djelo nosi propagandistički naslov: <em>Can our cities survive?</em> Treba sačekati rezultate sada&scaron;nje intervencije grupe<em> Congr&egrave;s Internationaux d&rsquo;Architecture Moderne</em> u pitanju, koje je povezano s elementarnim uslovima života u Novom Svijetu. A. Ai.<br /> <strong>Slikarstvo</strong> Stambena zgrada je u novonaseljenim krajevima, u kojima nije bilo tradicije stanovanja u evr. smislu, bila osnovna potreba, pa je stoga graditeljska djelatnost bila u prvom planu obrtničkog i umjetničkog stvaranja. Kad je zadovoljen taj uvjet i kad su stvorene mogućnosti za vi&scaron;i životni standard doseljenika, spontano je do&scaron;lo do pojave slikarstva i kiparstva. Kako su doseljenici primjenjivali iskustva stečena u domovini, a osim toga se stvarao postepeno sloj obrtnika, počelo je i slikarstvo na bazi amaterizma, da bi se zadovoljile potrebe stanovnika: cimeri za trgovine, bojadisanje kočija i sl. Rutina u svladavanju takvih zadataka dovela je gradske ljude na obali i u unutra&scaron;njosti već potkraj XVII<em> st. </em>do samostalnog amaterskog slikarstva. Tome je pogodovalo i blagostanje u kućama trgovaca, koji su željeli du imaju i skladan unutra&scaron;nji uređaj, pa i slike. U to vrijeme dolazi u Ameriku nekoliko engl. slikara, koji izvr&scaron;uju narudžbe bogatih trgovaca-patricija. Iz tog vremena najkarakterističniji su portreti anonimnih slikara &raquo;De Peyster boy&laquo;, &raquo;Ann Pollard&laquo; i &raquo;Thomas van Alstyne&laquo;. Kod nekih se portreta osjeća namje&scaron;tenost i uljep&scaron;avanje, a kod drugih prevladava beskompromisni realizam, koji uz nevje&scaron;t, gotovo obrtnički postupak, ostvaruje djela posebne umjetničke vrijednosti, bliza ekspresionizmu XX<em> st.</em> U poč. XVIII<em> st.</em> uvoze se iz Evrope knjige, koje obrađuju građu o umjetnosti, a istovremeno se useljuju i umjetnici, ne mnogo vje&scaron;tiji od američkih, no oni donose nove i pomodne tekovine evr. slikarstva. To su portretisti<em> Justus Engelhardt K&uuml;hn</em> (? &mdash; 1717), &Scaron;veđanin<em> Gustavus Hesselius</em> (1682&mdash;1755), koji je dao sentimentalni portret Indijanca Lapowinsa, &Scaron;kot<em> John Smibert</em> (1688&mdash;1751), omiljeli portretist otmjenih građana, i<em> John Wollaston</em> (djelovao 1749&mdash;67). Prvi značajniji slikar, Američanin rodom,<em> Robert Feke</em> (radio 1741&mdash;50), daje svojim modelima gotovo geometrijske oblike, a prikazuje ih u bogatoj odjeći. Uz njega se ističe<em> Joseph Badger</em> (1705&mdash;65). Jedina tema ostaje portret, i to realistički, jer naručitelj traži stvarnu sličnost. Taj je uvjet zadovoljavao, a osim toga svojim slikama dao i pikturalne vrednote, Američanin<em> John Singleton Copley</em> (1738&mdash;1815), koji je prakticirao u grafičkom atelieru; svoje uspjehe zahvaljuje svojoj nadarenosti. Slika svoj model kod rada, a u obradbi bliži je franc. slikarima dix-huiti&egrave;mea nego engleskim. Za vrijeme amer. rata za nezavisnost oti&scaron;ao je u Englesku i postao uvažen i tražen umjetnik. Nakon Copleya odlazi u Englesku i njegov vr&scaron;njak<em> Benjamin West</em> (1738&mdash;1820), začetnik hist. slikarstva tipa XIX<em> st.</em> Njegov rad i ugled osigurali su mu čast predsjednika<em> Royal Academy</em> u Londonu u toku 28 godina. &mdash;<em> John Trumbull</em> (1756&mdash;1843), iz patricijske porodice, slika velike hist. ilustracije, u kojima prikazuje borbu Američana za nezavisnost u svježim bojama i studioznoj kompoziciji. Njegove dramatske scene, koje zaostaju za profinjenim portretima, jo&scaron; su i danas popularne, počev&scaron;i od originala u washingtonskom Capitolu do reprodukcija u raznim tehnikama u privatnim kućama. Kao i Trumbull, londonski je đak<em> Charles Willson Peale</em> (1741&mdash;1827), značajan portretist, koji je za revolucije radio propagandne slike, a kasnije pokretne slike (&raquo;moving pictures&laquo;) s prikazima pomorskih bitaka i strahota. U okviru rada za prirodoslovni muzej naslikao je &raquo;Iskapanje mastodonta&laquo;. &mdash;<em> Ralph Earl</em> (1751&mdash;1801) slikao je realističke portrete, od kojih se ističe &raquo;Roger Sherman&laquo;. U Edinburgu je na &scaron;kolovanje oti&scaron;ao<em> Gilbert Stuart</em> (1755&mdash;1828), a nastavio ga kod Westa u Londonu, gdje doživljuje uspjehe. Po povratku u Ameriku slika velik broj portreta izvanrednom rutinom, od kojih su najzrelija tri portreta Washingtona. &mdash; Jaka je umjetnička ličnost<em> Washington Allston</em> (1779&mdash;1843). Studirao je u Londonu i zanio se za teze romantičara, koje je samo dijelom realizirao u pejzažima. Hist. kompozicije nije uspio svladati. Nakon povratka u USA nije uhvatio kontakt s amer. stvarno&scaron;ću; slikao je i dalje &scaron;panj. djevojke i tal. brdoviti pejzaž. Allstonov đak<em> Samuel F. B. Morse</em> (1791&mdash;1872) poznatiji je po svom izumu, telegrafu, nego po svojim vrijednim slikama, među kojima su snažan portret Lafayettea i genre-prikaz &raquo;Salon Carr&eacute;&laquo; u Louvreu. Borio se protiv patricija Trumbulla i njegovih kriterija o primanju izabranih u Akademiju lijepih umjetnosti. Osniva demokratsko udruženje<em> National Academy of Design,</em> koje je primalo za članove umjetnike bez obzira na socijalno podrijetlo. &mdash; Prvi Američanin, koji je studirao u Parizu,<em> John Vanderlyn</em> (1776&mdash; 1852), posvetio se aktu, koji je u Americi bio podcjenjivan i zabranjivan od vjerskih krugova. Njegova &raquo;Arijadna&laquo; izazvala je ogorčenje, pa je pre&scaron;ao na hist. tematiku. Naslikao je vedutu Versaillesa, jedno od najvećih platna u povijesti umjetnosti. &mdash; <em>Thomas Sully</em> (1783&mdash;1872) uživao je ugled zbog svojih vje&scaron;tih portreta, kod kojih iznenađuje zrela slikarska faktura, ali fizionomije ne odražavaju unutra&scaron;nji život. Zanimljiviji je njegov suvremenik<em> Charles Bird King</em> (1785&mdash;1862), koji je rutinirano radio mrtve prirode na najvi&scaron;em stupnju &raquo;trompe-l&rsquo;&oelig;ila&laquo;, često s inventarom, koji bi danas bio nazvan nadrealističkim (&raquo;Ispraznost umjetnikova sna&laquo;).<br /> Zbog sve jače migracije prema zapadu i porasta blagostanja u unutra&scaron;njosti razvio se u poč. XIX<em> st.</em> stalež putujućih portretista, koji slikaju za rekompenzaciju u naravi i minimalnu nadnicu. Nivo tih slika, djel&acirc; diletanata, jedva se može mjeriti s portretima iz XVIII<em> st.</em> Iz tipizirane odjeće pred tipiziranim fondom str&scaron;i glava, koja ima poneke karakteristike prikazane osobe. U to vrijeme ima i nekoliko amatera-primitivaca, koji su autori slika izvanredne naivne draži i ljepote. Najvi&scaron;e slikarskih kvaliteta ima u toj skupini slika djelo<em> Edwarda Hicksa</em> (1780&mdash;1849), religiozno opsjednutog kolara, koji provodi život u traženju istine u mnogobrojnim sektama. Autodidakt, smatrajući da je učenje umjetnosti proiza&scaron;lo od zla, naslikao je svježe i naivno shvaćene, ali sadržajno bogate slike &raquo;Miroljubivo kraljevstvo&laquo; i &raquo;Imanje Davids Twinninga&laquo;. &mdash; Po fakturi i odnosu prema prirodi bliz je Hicksu <em>John James Audubon</em> (1785&mdash;1851), rođen na Antilima. Učio je slikanje u Parizu kod J.-L. Davida; vrativ&scaron;i se u Ameriku naročito je volio crtati ptice. Njegovi akvarelirani crteži ptica imali su velik uspjeh na izložbi u Londonu.<br /> Oko pol. XIX<em> st.,</em> kad su preko kontinenta pro&scaron;le povorke istraživača, ljudi u potjeri za bogatstvom, avanturista i propalih egzistencija, nameću se amer. slikarstvu nove teme. Patriotski zanos, utjecaji romantike iz Evrope i traženje idiličnog u zemlji, koja se tek otima divljini, zapostavili su hist. teme, a slikanje portreta sveli na zanimanje okretnih obrtnika. Slikari se obraćaju amer. pejzažu i njegovim ljepotama.<em> Thomas Cole</em> (1801&mdash;1848) stiže kao mladić u USA, kao autodidakt radi na pejzažu, u koji unosi dramatske momente, fenomene podivljale prirode. Po&scaron;ao je na &scaron;kolovanje u Englesku; nakon povratka pejzaži su mu služili kao kulisa za suhoparne i prazne alegorije (&raquo;Izgon iz raja&laquo;).<br /> Skup pejzažista, koji su napustili ist. obalu i po&scaron;li u unutra&scaron;njost zemlje, nazvan je<em> Hudson River School</em>. Među pejzažistima ima vodeće mjesto<em> Asher Brown Durand</em> (1796&mdash;1886); on je napustio rad u atelieru i proces slikanja prenio u prirodu. Kao nekada&scaron;nji učenik grafike posvećuje naročitu pažnju detalju; njegove slike djeluju iskreno i intimno. &mdash; Istraživanje pejzaža vodi slikare u sve udaljenije krajeve, gdje mogu naći jake kontraste i dramatičnost prirode. Tako je<em> Frederick E. Church (1828</em>&mdash;1900), koji je studirao prirodne znanosti, od svake slike stvarao naučnu deskripciju prirode, a usto im davao obilježja umjetničkog djela. Tražio je grandiozne aspekte prirode u južnoamer. Andama, dok je<em> Thomas Moran</em> (1837&mdash;1926) bio pjesnik amer. zapada, Yellowstone-parka i gora Rocky Mountains. Dramatičnost pejzaža pojačavaju oluje, uzvitlani oblaci i živahna igra sunca. &mdash; Pejzažist<em> Albert Bierstadt</em> (1830&mdash;1902), d&uuml;sseldorfski i rim. đak, srodan je Churchu; ima vi&scaron;e tehničkog znanja, ali mu nedostaje romantički elan Churcha. &mdash; Najvidnije mjesto medu starijim amer. pejzažistima ima<em> George Inness</em> (1825&mdash;94), samouk, koji na svojim putovanjima sabire znanje i iskustvo u prirodi i u djelima J. Constablea i C. Corota. Suprotno od svojih amer. suvremenika on voli miran pejzaž, bez velikih emocija. Svijetle boje, prozračno nebo i intimni &scaron;timungi približuju ga evr. pejzažistima.<br /> Karakteristična tematika XIX<em> st.</em> jeste genre, koji se javlja gotovo istovremeno s pejzažom. Predstavnik mu je<em> Lewis Krimmel </em>(1787&mdash;1821), koji obrađuje život Philadelphie. Narativnu notu unosi<em> John Quidor</em> (1801&mdash;81), koji je ilustrirao Washingtona Irvinga (&raquo;Wolfert&rsquo;s Will&laquo;) s izrazitim smislom za humor. &mdash; Amer. scene, koje slika<em> William Sidney Mount</em> (1807&mdash;68), mirne su i uljep&scaron;ane. Svijetle boje, prozračni pejzaži, smireni likovi bez velikih emocija privlače amer. građanina, koji u njima želi naći idilički prikaz sela (&raquo;Pogađanje za konja&laquo;). Slične teme bira<em> Georg Caleb Bingham</em> (1811&mdash;79), čovjek iz Missouria, sa Srednjeg zapada, koji mu postaje rezervoar za likovne teme (&raquo;Izbori na selu&laquo;; &raquo;Trgovci krznom spu&scaron;taju se niz Missouri&laquo;; &raquo;Volja naroda&laquo;); u njima se idiličan život Srednjeg zapada prepleće s emocijama pionirskog doba. U zrelim godinama po&scaron;ao je na studij slikarstva u D&uuml;sseldorf, gdje je pre&scaron;ao u teatralnost. &mdash; Na način pionira na Divljem zapadu potucao se pet godina<em> George Catlin</em> (1796&mdash; 1872) od jednog indijanskog plemena do drugog slikajući pejzaže i životinje (&raquo;Lov na bizone&laquo;), portrete poglavica i život Indijanaca (&raquo;Vrač u čarobnjačkoj odjeći poku&scaron;ava liječiti bolesnika&laquo;), vjerno, ali donekle literarno. Sa svojih 500 akvarela doživio je uspjehe na izložbama u Americi i u Londonu.<br /> Umjetnost je u USA uhvatila korijen, postala je modom, a posjedovanje slika ili reprodukcija obvezom svake patriotske kuće. Odbačene su predrasude o manjoj vrijednosti umjetnika, a slika je postala neophodan dio kućnog inventara. Te prilike potakle su razvoj umjetnosti i afirmaciju talenata, koji su svojim djelima pre&scaron;li granice domovine.<br /> Slikar svjetske reputacije jeste<em> James Mc Neill Whistler</em> (1834&mdash; 1903); izrastao iz bijede oti&scaron;ao je u Pariz, gdje je živio bohemskim životom. Njegove likovne ideje blize su onima impresionista, obogaćene iskustvima jap. slikarstva. Ni u Londonu, gdje je boravio potkraj života, nije prodro svojim slikama i suptilnom grafikom. Ispravno je ocijenjen istovremeno s impresionistima, a rehabilitiran tek nakon smrti. U Parizu je crpao svoje likovno iskustvo i <em>John La Farge</em> (1835&mdash;1910), kome je slikanje bila razbibriga u sređenim materijalnim prilikama i bogatom ambijentu. Radi zidne slike, izvodi nacrte za slikane prozore, inspirirajući se slikarstvom renesanse i Japanaca. Izrazito je amer. slikarski temperament<em> Winslow Homer</em> (1838&mdash;1910), koji se probija od ilustratora revija-magazina preko vojnog slikara u Secesionističkom ratu do samouka-slikara velikog formata. Njegove su slike narativne, često opterećene traženom dramatikom, no usto nikad nije zanemarena pikturalna komponenta. Mirniji i studiozniji je Homerov suvremenik<em> Thomas Eakins</em> (1844&mdash;1916), u biti realist, koji nastoji likovna pitanja rje&scaron;avati metodom i sistemom egzaktne nauke. Njegove su teme svakodnevni miran život, sport, bolnica. Kod portreta potencira du&scaron;evni odraz. Slikarica<em> Mary Cassatt </em>(1845&mdash;1926) po svojim djelima i idejama pripada krugu franc, impresionista. Radila je duže vremena u Evropi; u Parizu poprima od E. Degasa smisao za precizan i ekspresivan crtež, a od A. Renoira luminističku paletu. Radila je u ulju, a osobito uspje&scaron;no u pastelu (studije ženskih i dječjih likova, motivi materinstva). Ona je prva žena-artist u amer. slikarstvu.<br /> Elemente kasne romantike i anticipiranog simbolizma imaju djela<em> Alberta Pinkhama Rydera</em> (1847&mdash;1917). Živeći na moru doživljava jake emocije, koje izaziva element, te ih pretače u slike, pune mračnih prijetnja udesa i bezizlaznosti (&raquo;Jedrenje morem&laquo;); prikazuje simbolički lik umiranja u divljem trku (&raquo;Smrt na blijedom konju&laquo;), te prizore iz mitologije i saga (&raquo;Siegfried i kćeri Rajne&laquo;). Njegova je paleta tamna, a namaz pastozan. Njegova pojava nagovje&scaron;ćuje nov smjer slikarstva u USA. Prilagođivanje evr. smjeru u slikarstvu znači pojava<em> Williama Merritta Chasea </em>(1849&mdash;1916), koji se od samouka preko akademije u M&uuml;nchenu uzdigao u red prvih amer. slikara akademista. Stječe priznanje bogatih krugova i postaje pomodni slikar. Obilježje je njegovih slika smeđi akademski ton.<br /> U doba, kad se stvaraju velika bogatstva i vlast preuzima nekoliko patricijskih porodica, u USA se razvijala težnja za uređenjem vlastitog doma na evr. način i težnja prema kolekcionarstvu. Evr. umjetnine u sve većem broju prelaze Atlantik; iz tog su fundusa izrasle postepeno kolekcije Metropolitan Museuma, Fogg-Art Museuma, Carnegieve fundacije, Chicago Institute of Art, bostonskog muzeja u Toledu i dr. Amer. bogata&scaron;i stvaraju fundacije, koje u cijelosti ulaze kao posebne jedinice u velike zbirke. Da bi se namirilo trži&scaron;te, osnovana su udruženja umjetnika<em> Society of American Artists</em> i<em> Art Students League. </em>Predsjednik<em> Society of American Artists</em> i nastavnik na <em>Students League</em> je Chase, neprikosnoveni upravljač razvoja umjetnosti prema načelima, koja je usvojio za svog boravka u Evropi. Njegov je atelier sredi&scaron;te pokreta, koji slijedi maniru Makarta, a opterećen je historizmom i pretrpan egzotikom. On i njegovi sljedbenici zastupaju načelo larpurlartizma u njem. varijanti, zamjeravajući domaćim amer. slikarima, &scaron;to odvi&scaron;e pažnje posvećuju subjektu, a ne nastoje doseći tehničko savr&scaron;enstvo. Chase je vladao slikarskim tehnikama, pa je stoga mogao način slikanja prilagoditi zadanoj temi: portrete je slikao na način Whistlera, nature morte na m&uuml;nchenski način, a pejzaž je tretirao impresionistički.<br /> Neko vrijeme amer. slikarstvo oscilira između M&uuml;nchena i Pariza. Kad je Chaseov krug iscrpio sve mogućnosti i u bezbroj varijacija ponovio sve poznate teme i motive, prevladao je utjecaj tada jo&scaron; neslužbenog pari&scaron;kog slikarstva. Impresionizam postaje smjer, koji favoriziraju amer. slikari, a impresionističke slike nabavljaju amer. kolekcionari u sve većem broju. Novom se smjeru odmah priklonio<em> John Twachtman</em> (1853&mdash;1902), koji uz nasljedstvo Innessa usvaja dostignuća Whistlera i C. Moneta. Pari&scaron;ki je đak <em>John Singer Sargent</em> (1856&mdash;1925), najznačajniji noviji portretist, kojega je dala Amerika, a cijenila ga je i evr. aristokracija i visoka buržoazija. Njegov je način ležeran i povr&scaron;an, a dopadljivost mu je jedno od osnovnih načela; izvr&scaron;ava velik broj narudžba prema intencijama naručilaca. &mdash;<em> Abbot Thayer</em> (1894&mdash;1921) i <em>Thomas Dewing</em> (1851&mdash;1938) slikaju amer. djevojku, ljepu&scaron;kastu pojavu, koju prema potrebi travestiraju u natprirodna lirska bića i simboličke likove, uklapaju je u genre ili je prikazuju na zidnim slikama. &mdash; Ženski je akt jo&scaron; nakon Vanderlynovih vremena ostao u pozadini. Naslijeđene predrasude iz vremena doseljenja i hipokrizija brojnih sekta, koje vuku korijen iz puritanstva i kvekerstva, sprečavale su razvoj te vrste slikarstva.<br /> Od Sargentova načina potpuno odudara djelo<em> Williama Michaela Harnetta</em> (1848&mdash;1892). Krajnjom vjerodostojno&scaron;ću &raquo;trompe l&rsquo;&oelig;ila&laquo; slika novine, knjige, lule, pivske ča&scaron;e, dajući na minuciozan način prikazanu materiju. Harnetta smatraju jednim od prethodnika kubizma i nadrealizma. &mdash; Svoju vlastitu maniru izgradio je<em> Maurice Prendergast</em> (1859&mdash;1924) iz Bostona. Isprva slika pejzaž; putuje u Pariz, promatra C&eacute;zannea kako slika, i priklanja se izrazu kasnijih impresionista. Njegove su teme srodne onima Seurata i Dufya: &scaron;etači u kupali&scaron;tu, aleje s kočijama, život uz obalu; njegova je slika bogata &scaron;arena tapiserija. Uz njega se formira grupa slikara, koji zastupaju načelo larpurlartizma u verziji impresionista. Glavni su predstavnici toga smjera<em> Robert Henri</em> (1865&mdash;) i<em> John Sloan</em> (1871&mdash;). Sloan se ne ograničava na lokalni amer. ambijent, već voli slikati teme pune dramatskih &scaron;timunga, kod kojih priroda i njeni fenomeni postaju suučesnici u radnji. Henrieva bostonska &scaron;kola izobrazila je nekoliko ilustratora, koji surađuju u novinama za tada&scaron;nje pojmove novim i neobičnim načinom prikazivanja svakodnevnih događaja; njihov rad znači početak moderne artističke novinske reportaže. Oni reagiraju protiv eksploatatorske industrijalizacije i prikazuju tehnikom unakaženi velegrad. Na Henriev poticaj počinju slikati; prelaze u New York, gdje<em> National Academy</em> organizira izložbu njihovih radova, odbijenih od službenog žirija. Njihova se grupa naziva <em>Osmorica (The Eight);</em> velik uspjeh postižu 1908 na izložbi<em> Ash Can School</em> svojim slikama iz njujor&scaron;kih slumova. U grupi sudjeluju<em> J. Sloan, William Glackens, George Luks</em> i<em> Everett Shine.</em> Mlađi član grupe, koji je izrastao u snažnu umjetničku individualnost, jest<em> George W. Bellows</em> (1882&mdash;1925). Njegov rad znači uključenje nove tematike u amer. slikarstvu: sport, karakteristični portret, lirski pejzaž.<br /> <em>John Marin</em> (1870) studirao je prvobitno arhitekturu; pre&scaron;av&scaron;i na slikarstvo rado je prikazivao arhitektonske objekte kao &scaron;to je njujor&scaron;ki neboder Woolworth. On zastupa načelo, donekle srodno tal. futuristima, da umjetnost mora izražavati dinamiku sada&scaron;njice. Marin je također autor suptilnih lirskih akvarela iz svog rodnog kraja Mainea.<br /> Perturbacije u evr. umjetnosti izazvale su i u Americi interes i dilemu: kubizam ili ekspresionizam. Amerika je stavljena pred gotov čin, kad su Bellows i njegovi prista&scaron;e &raquo;amerikanizma&laquo; 1913 organizirali u New Yorku izložbu<em> Armory Show,</em> na kojoj su prikazali između 3000 umjetničkih djela najznačajnija dostignuća suvremenih evr. i amer. umjetnika. Značenje<em> Armory Showa </em>prelazi uske amer. okvire; ova je izložba jedan od najvažnijih momenata u afirmaciji suvremenog umjetničkog izraza.<em> Armory Show</em> je nametnuo priznanje Amerike evr. majstorima avangarde, a amer. su kolekcije tada popunile svoj inventar nizom najboljih djela, koja reprezentiraju glavne faze u razvoju moderne evr. umjetnosti. Ova je izložba ujedno rije&scaron;ila pitanje položaja suvremenog umjetnika u amer. dru&scaron;tvu. On postaje cijenjeni član zajednice, koja u svojoj evoluciji napu&scaron;ta i predrasude u pogledu tematike umjetnikova djela. Socijalna nota postaje sve če&scaron;ća pojava.<em> Marsden Hartley</em> (1877&mdash;1943) u svojim slikama govori o te&scaron;kom životu a Maineu,<em> Max Weber</em> (1881&mdash;), rodom iz Rusije, a studirao u Parizu, predstavnik je modernih stremljenja<em> &Eacute;cole de Paris</em> u Americi. On se povremeno vraća orijentalnom dekoru, koji nosi u sebi jo&scaron; iz mladosti, i misticizmu svojih jevr. predaka; često radi slike sa socijalnim temama. Poklonik je stoljeća ma&scaron;ine i industrijalizacije<em> Charles Sheeler</em> (1883&mdash;), koji od akademskog naturalizma smjera Chaseova preko kubizma dolazi do evokacija mehanizirane Amerike. &mdash;<em> Edward Hopper</em> (1882&mdash;) slikar je gradskih sumornih veduta, u kojima kao &scaron;tafaža stoje osamljeni i izgubljeni likovi. &mdash; Tri predstavnika Srednjeg zapada,<em> Grant Wood</em> (1892&mdash;1942),<em> Thomas Hart Benton</em> (1889&mdash;) i<em> Charles Burchfield</em> (1893&mdash;) prikazuju miran seljački i malograđanski život sa svim njegovim ljepotama i predrasudama, bogat i plodonosan pejzaž i miran život provincijskog mjesta.<br /> Kao borci za socijalnu pravdu izražavaju se u svojim slikama <em>Stuart Davis</em> (1894&mdash;) i<em> Ben Shahn</em> (1898&mdash;); Davis daje kompozicijom i pojednostavnjenjem stravičnu atmosferu velegrada na prijelomu dvaju stoljeća. Shahn je u jednom dijelu svog opusa borac za socijalnu i rasnu ravnopravnost; služi se sredstvima izražavanja, koja njegove slike sa socijalnom tematikom (život radnika i rudara) približuju najekspresivnijim grafikama i radovima E. Muncha; radi i naturalističke prikaze, koji graniče s dopadljivo&scaron;ću amer. plakata. &mdash; Mesijanski motivi oplemenjivanja čovječanstva ukazivanjem na trulu atmosferu, u kojoj ono vegetira, zaokupljaju<em> Ivana Le Lorraine Albrighta</em> (1897&mdash;). U nizu mladih slikara<em> (John Corbino, Reginald Marshy Alexander Brook, Arnold Blanch, Peter Blume, Louis Bouch&eacute;</em> i dr.), koji se afirmiraju nakon Drugoga svjetskog rata i stoje pod opsesijom atomske opasnosti, ističu se<em> Morris Graves</em> (1910&mdash;) i<em> Alton Pickens</em> (1917<em>&mdash;</em>). Graves živi kao samotnik na obali Pacifika slikajući precizno&scaron;ću grafičara (boravak u Japanu inspirira ga u tretmanu) ptice i životinje. Pickens demonstrira sve nemire zbunjenog vremena, senzacionalizma i histerije.<br /> Općenito su se najnovija stremljenja u likovnim umjetnostima odrazila u USA gotovo od svojih početaka. Jake poticaje daje <em>Armory Show</em>, na toj se izložbi javljaju i dva izrazita predstavnika suvremene orijentacije,<em> Francis Picabia,</em> koji neko vrijeme živi u USA, i<em> Marcel Duchamp,</em> koji se kasnije i sam ubraja medu amer. umjetnike. Važan udio u razvoju imali su<em> Alfred Stieglitz </em>i grupacija<em> 291, a intenzivniji zamah apstraktnog slikarstva (nonobjective painting)</em> slijedi 1920 nakon osnivanja<em> Soci&eacute;t&eacute; Anonyme (K. S. Dreier, M. Duchamp, M. Ray). W. H. Wright</em> publicira nekoliko djela s tematikom o apstraktnom u umjetnosti; 1926 održana je prva izložba apstraktne umjetnosti u Brooklyn Mus., a 1927 otvorena je na njujor&scaron;kom univerzitetu<em> Gallery of living art (Coll. Gallatin).</em> Nakon kraćeg intervala oživjela je apstraktna umjetnost u &scaron;irokim razmjerima: 1935 izložba<em> American Abstract Art,</em> 1936 osnivanje grupacije<em> American Abstract Artists, </em>1937 zametak fundacije<em> Solomon R. Guggenheim,</em> 1940 prijelaz<em> P. Mondriana</em> u USA, te niz izložb apstraktne umjetnosti. Kao autori apstraktne orijentacije ističu se<em> G. Morris, F. Glarner, R. Motherwell, W. Baziotes, J. Pollock, J. Kline, M. Rothko, A. Gorky, W. de Kooning, M. Tobey, B. W. Tomlin.</em> USA su u najnovije vrijeme preuzele u apstraktnoj umjetnosti mjesto, koje je zauzimao Pariz. Tradiciju nadrea izma u USA nastavlja natura izirani Američanin franc. podrijetla<em> Yves Tanguy.</em><br /> Industrijalizirana kapitalistička zemlja s velikim rezervama sirovina, polufabrikata i gotovih produkata prisiljena je da traži najefikasniji način, kako bi &scaron;to bolje plasirala svoju robu. Stoga nastaje upravo u USA zametak moderne reklame<em> (publicity), </em>kojoj uvelike služi primijenjena umjetnost. Ta je okolnost diktirala razvoj mnogobrojnih &scaron;kola i ateliera za<em> industrial design.</em> &mdash; Ilustracija je za razvoj amer. slikarstva karakteristična pojava od njegovih početaka; naročito se razvija u vrijeme borbe za samostalnost; u toku XIX<em> st.</em> prati sva zbivanja, da bi potkraj stoljeća postala bitan sastavni bio brojnih amer. periodika. U to su vrijeme najznačajniji predstavnici ilustracije<em> A. B. Frost, E. W. Kemble, F. Remington, H. Pyle, E. A. Abbey</em> i<em> J. Bennel.</em> Njihovi su radovi morali uzmaknuti pred poplavom crteža, u kojima su osrednji artizani glorificirali ljepotice i heroje. Značajan je stepen ilustracija postigla u radovima grupe<em> Osmorice</em> oko<em> R. Henria.</em> Najnoviju amer. ilustraciju karakterizira dopadljivost i tehnička virtuoznost.<br /> Od na&scaron;ih slikara, koji su se naselili u USA, stekli su u novoj domovini priznanja<em> Maksimilijan Vanka, Tanasko Milović, Jovan Radenković, Borislav Bogdanović, Stanko Žele, Vuk Vučinić, Nikola Petković, Milena Pavlović-Barili</em> i<em> Savo Radulović.<br /> </em>LIT.:<em> V. Barker,</em> Critical introduction to American painting, New York 1931. &mdash;<em> H. Cahill</em> i<em> A. H. Barr,</em> Art in America, New York 1939. &mdash;<em> J. T. Flexner,</em> America&rsquo;s old masters, New York 1939. &mdash;<em> F. Watson,</em> American painting today, Washington 1939. &mdash;<em> P. Boszvell,</em> Modern American painting, New York 1940. &mdash;<em> J. Lipman,</em> American primitive painting, New York 1942. &mdash; <em>J. Walker</em> i<em> M. James,</em> American painting from Smibert to Bellows, New York 1943. &mdash; <em>O. W. Larkin,</em> Art and life in America, New York 1949. &mdash;<em> A. C. Ritchie,</em> Abstract painting and sculpture in America, New York 1951. &mdash; <em>M. &Scaron;otra-Gačinović,</em> Američki slikari jugoslovenskog porijekla, Borba, 11. IX. 1955.<strong><br /> Kiparstvo.</strong> U prvom razdoblju nakon konkviste, plastika &mdash; ukoliko je i postojala &mdash; bila je ograničena na rezbarije u drvu, koje je jo&scaron; od vremena Indijanaca bilo isključiv materijal plastičnog izražavanja (stele, totemi). Rezbareni su i kolorirani živim bojama cimeri trgovina, ukrasni elementi na drvenim zgradama kolonijalnog stila, figure za pramce brodova (pulene), i to na stepenu radova primijenjene umjetnosti. Od kamena su se klesali, katkad ornamentirani, nadgrobni spomenici, a od sadre su lijevane diletantski izrađene figurice ili poprsja (na pr. vladara, Homera, Miltona).<br /> Perspektive za razvoj plastike otvorile su se tek nakon ostvarenja samostalnosti, za izgradnje novih centara Unije. U doba</p>