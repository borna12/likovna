Natuknica,Stranica,Tekst,Vez,Prilog,Poveznica
AMERIKA,64,"<strong>AMERIKA,</strong> jedan od pet kontinenata Zemlje. Proteže se od 71°N do 56°S, stvarajući gotovo most između dviju polarnih zona. Od Evrope je odvaja Atlantski, a od Azije Tihi ocean; na sjeveru se približava Evropi i Aziji, s kojima je u mlade geološko doba bila povezana. Dijeli se na<em> Sjev.</em> i na<em> Juž. Ameriku, </em>koje spaja usko kopno — <em>Srednja Amerika.</em> Ime A. pojavljuje se 1507 u djelima njem. kozmografa Martina Waldseemüllera, koji ju je tako nazvao po tal. pomorcu Amerigu Vespucciu.<br /> <strong>Indijanci,</strong> prastanovnici Amerike i njihovi današnji potomci. Naziv potječe od prvih osvajača, koji su stupivši na amer. tlo vjerovali, da su stigli u Indiju (kasniji istraživači nazivaju ih i <em>Red Indians</em> ili<em> Redskins</em>). Podrijetlo Indijanaca nije do danas potpuno objašnjeno. Plemena različitih rasnih, jezičnih i kulturnih karakteristika stizala su u Ameriku u mnogim migracijama i u razna vremena. Najstariji naseljenici, australske i melanezijske pripadnosti, ostavili su tragove u Srednjoj Americi, u brazilskoj prašumi i u Chacu; za njima stižu sa sjevera mongoloidi, kojih se značajke mogu uočiti kod plemena Ognjene Zemlje; nakon toga dolaze Evropljani, a najzad, potkraj ledenog doba, jedna skupina mongoloida, Eskimi.<br /> U doba evr. osvajanja (XVI<em> st.</em>) najveći dio amer. stanovništva živi u neolitiku. No ono je u mnogo kraćem roku razvilo svoje životne sposobnosti i došlo do rezultata, za koje su ljudi Staroga svijeta trebali mnogo milenija. Obrađivanje kukuruza, koje datira od ← 6000, bilo je temelj za daljnji uspon njihovih najviših kultura. Doduše, dva široka pojasa amer. Sjevera i Juga ne znaju za poljoprivredu; tamošnja su plemena ili sabirači plodova ili lovci ili ribolovci. A. je dala Evropi kulturne biljke kao što su kukuruz i krumpir, duhan, kakaovac i rajčica. Međutim, Indijanci ne poznaju ni plug ni kola, niti imaju životinje za vuču (osim pse na Sjeveru). Glavne su im domaće životinje pas, ljama i alpaka. Najrasprostranjenija je proizvodnja u Americi izradba keramičkog posuda, ali Indijanci ne znaju za lončarsko kolo. Rašireno je i tkanje, ne samo od vunenih nego i od pamučnih niti. Oruđe je uglavnom kameno. U nekim krajevima Sjev. Amerike Indijanci obraduju bakar iskucavanjem na hladno, u predjelima Meksika i Anda tale i obraduju bakar, zlato i srebro, a plemena Perua proizvode i broncu. Od indijanskog oružja najrasprostranjenije je koplje, pa buzdovan i bradva, no u upotrebi su i raznovrsni lukovi. Najopćenitiji tip amer. nastambe jeste koliba kružnog tlocrta, konična, okrugla ili kupolasta. Prema Sjeveru i na visoravnima, koliba je najčešće četvorokutne osnove s krovom na sliv ili ravnim<em> (Pueblos);</em> iz ovog tipa nastambe razvila se arhitektura najviših amer. kultura. Karakterističan je namještaj indijanskih nastamba viseća postelja i vertikalna kolijevka.<br /> Mnoga indijanska plemena (osobito u Sjev. Americi) organizirana su u rodove prema materinskom pravu (rjeđe prema očinskom); više rodova stvara bratstvo, više bratstava pleme. Samo neka plemena, koja su nastavala zemlje današnjeg Meksika i Perua, uspjela su organizirati države. — Indijanci uglavnom vjeruju u jedno vrhovno biće, a usto obožavaju životinje (gavrana, kojota, bajoslovnu pernatu zmiju), nebeska tijela i pojave (sunce, mjesec, munju) i zemaljske pojave (kišu i vodu). Vjeruju također u snagu maske i totema. Vjerski ceremonijal, kao i društveni, veoma je složen i povezan s plesom, pušenjem, opijanjem, nošenjem maska, bojadisanjem tijela, žrtvovanjem ljudi i antropofagijom.<br /> Indijanci Sjev. Amerike imaju slikovno pismo (veoma slično paleolitičkim crtežima po evr. spiljama); slikovno pismo ima i sjeveromeksički kulturni krug, a Maye su stvorili ideografsko pismo i vrlo razvijen način pisanja brojeva. Inke se sporazumijevaju (»dopisuju«) uzlovnim pismom. Muzika je slabo razvijena.<br /> Razvoj amer. kultura, polagan ali kontinuiran u toku tisućljeća, naglije se razbuktao prvih stoljeća naše ere. Sporiji je kod Indijanaca Sjev. i Juž. Amerike, a brži kod plemena Srednje Amerike. Glavna kulturna žarišta pretkonkvistadorskog doba nalazila su se u današnjem Meksiku, Gvatemali, Hondurasu i Peru-u. U kulturama i umjetničkom izražavanju pojedinih indijanskih plemena postoje velike razlike; uza sve to očigledne su neke bitne zajedničke karakteristike, po kojima se umjetnička djela i druge tekovine amer. kultura mogu lako razlikovati od djela Evrope, Afrike, Azije, Australije i Oceanije. Međutim, postoje neke zajedničke crte u kulturama i neke očigledne sličnosti oblika u umjetnosti Amerike s jedne strane, te Azije i Oceanije s druge (na pr.: oružje, muzički instrumenti, odjeća, ornamenti, nastambe, nasilna deformacija lubanje, lov na glave i dr.). Iz toga proizlaze podvojena mišljenja, da li se amer. kultura razvijala izolirano i u kojoj mjeri.<br /> Umjetnost obadviju Amerika puna je simbola. Karakterizira je stanovita grozničavost, gustoća, gotovo prenatrpanost detalja, koji ipak sačinjavaju jedinstvenu, snažnu cjelinu, te izražavanje simbolima i kod religioznih i kod utilitarnih predmeta. Općenito se kroz svu amer. umjetnost provlače dva načina izražavanja, realizam i stilizacija, no oni se ne isključuju; nisu vezani ni uz vrijeme ni uz geografski smještaj i često se mogu sresti na istom objektu. Upotrebljavaju se uglavnom i isti materijali; Indijanci vole mekan rad od perja, rezbare životinjske kosti, čest je ukras inkrustacija, obraduju tvrdo kamenje.<br /> Slikarstvo je primarni likovni izraz kod velikog dijela plemena jugozap. Sjev. Amerike (današnja Arizona, New Mexico, dijelom Colorado, Utah, Kalifornija, Nevada i Meksiko); Indijanci bogato oslikavaju i svoju keramiku i stijene svojih svetišta,<em> kiva.</em> Oslikanu keramiku i zidno slikarstvo imaju i Maye (osobito u Staroj državi), zatim meksikanske kulture, kod kojih je i slikovno pismo izraz visoke likovne kvalitete. U nekim kulturama prije Inka u Juž. Americi <em>(Chimu</em> u svom ranom razdoblju i<em> Nasca)</em> oslikavala se keramika najčešće simbolima ili geometriziranim ornamentima (kultura<em> Ice</em>).<br /> Skulptura dominira u obje Amerike i ima vrlo širok teritorijalni i stilski raspon, u Sjev. Americi od totemističkih stupova sjeverozap. obale do realističkih prikaza ljudi i životinja, nađenih u nasipima Istoka; u Juž. Americi, od primitivnijih skulptura, koje prikazuju ljude karakteristično skraćenih tijela s velikim glavama (unutar granica kasnije države Inka i izvan tih granica), do simboličnih i realističnih prikaza, gotovo psihološki tretiranih portreta na keramičkim posudama kulture<em> Chimu.</em> Indijanska skulptura kulminira u visokim kulturama Srednje Amerike; tu ona varira od simbolizma do naturalizma, a uvijek je vanrednih formalnih kvaliteta. Reljefna ili puna plastika najčešće upotpunjuje arhitekturu.<br /> Značajna stambena arhitektura u Sjev. Americi razvila se na jugozapadu. U pećinama, i izvan njih, izgrađivala su se zajednička plemenska naselja; to su veliki kompleksi kuća na nekoliko katova, dobro tehnički izvedeni. Arhitektura je u Srednjoj Americi drugačija, no ima sličnosti u načinu izgradnje velikih palača, u bogatstvu dekoracije i u stambenoj arhitekturi manjih dimenzija. Arhitektura Inka na visokim Andama Juž. Amerike posve je drugih oblika i kvaliteta. Nju karakterizira vanredna tehnička izvedba; bez ukrasa je i stroga; kod gradnje se često primjenjuju veliki kameni blokovi. To su možda najsavršenija arhitektonska kamena ostvarenja, za koja se zna.<br /> Zajednički je arhitektonski izraz obadviju Amerika nasip, posvećen religiji, kultu mrtvih ili podignut radi obrane. To su monumentalna djela različitih dimenzija i oblika. Najodređeniji oblik imaju u Srednjoj Americi: tu je nasip visoka, strma, krnja, stepenasta piramida sa svetištem na vrhu. Nasipi se izvode od zemlje, a često se oblažu kamenim pločama.<br /> Evr. osvajanja u XVI<em> st.</em> i kolonizacija grubo su prekinuli slobodni razvitak amer. kultura. No indijanska se umjetnost ipak nije dala potpuno zatrti; prilagođena novim idejama i novoj vjeri, ogleda se na neobičnim baroknim fasadama crkava Lat. Amerike, zasićenim ornamentima (simboli, figure, biljke i životinje), blizim pretkonkvistadorskoj umjetnosti. Pa i neki su značajni arhitekti današnjice (F. L. Wright i njegovi sljedbenici) pod utjecajem arhitekture drevne Amerike. Nema sumnje, da je indijanska umjetnost utjecala i na noviju evr. likovnu umjetnost, počevši od fauvista i kubista. Nije još sasvim osvijetljeno, koliko je staroamer. umjetnost utjecala na noviji umjetnički razvoj same Amerike.<br /> LIT.:<em> U. H. Doering,</em> Die Indianische Kunst Amerikas, A. Springer, Kunstgeschichte, VI, Leipzig 1929. —<em> E. v. Sydow,</em> Die Kunst der Naturvölker und der Vorzeit, Berlin 1932. —<em> W. Krickeberg,</em> Amerika, H. A. Bernatzik, Die grosse Völkerkunde, III, Leipzig 1939. —<em> G. C. Vaillant,</em> Indian arts of America, New York 1939. —<em> D. Jenness,</em> Prehistoric Culture Waves from Asia to America, Annual Report of the Smithsonian Institution, Washington 1940. — <em>M. Cavarrubias,</em> The Eagle, the Jaguar and the Serpent, New York 1954.<br /> <strong>Sjeverna Amerika.</strong> Indijanci Sjev. Amerike žive u kamenom dobu sve do konkviste. Rijetko su naseljeni, primitivne religije i plemenskog društvenog uređenja. Ponajviše su nomadi i sakupljači hrane; zemljoradnju (obradbu kukuruza) preuzela su plemena Jugozapada od srednjoamer. kulturnih plemena. Oni nikad nisu organizirali državu, niti je njihova umjetnost dosegla visinu nekih kultura Srednje i Juž. Amerike; no ona je ipak puna snage i svježine i veoma raznolika. Intenzivnija istraživanja i vrednovanja njihove kulture započela su potkraj prve pol. XX<em> st. </em>Suvremeni amer. autori (F. H. Douglas i R. d’Harnoucourt) razdijelili su sjeveroamer. kopno na pet dijelova, koji se međusobno razlikuju po načinu umjetničkog izražavanja.<br /> Područje<em> gravera Arktika </em>poklapa se s područjem današnjih Eskima, koji nastavaju prostrane predjele, od ist. Grenlanda, preko ruba Sjev. Amerike do krajnje sjeveroist. Azije. Pripadaju mongoloidnoj rasi, koja je stigla na amer. tlo vjerojatno prije mnogo tisuća godina. Žive od ribolova i lova na morske sisavce. Umjetnost gravera Arktika rezultat je dugog vremenskog razvitka; karakteristični su im elementi harpuna i uljenica. Najvredniji nalazi potječu s obala sjev. Aljaske. To su mali upotrebni i ukrasni predmeti od morževe kosti s ugraviranim ukrasima na poliranoj površini. Nađene su i bjelokosne statuete, pa drvene skulptirane i polihromirane maske, veoma izražajne, često humorističke ili groteskne. Ova se umjetnost u svojoj biti ne razlikuje od eskimske umjetnosti Sibira, Grenlanda i ostale sjev. Amerike, ali se od nje ipak izdvaja i odlikuje finim linearnim ukrasima, pravim piktografskim pismom.<br /> <em>Rezbari Sjeverozapada</em> nastavaju krajeve južno od područja Eskima, uz juž. obale Aljaske do Kalifornije. Njihova nalazišta slabo su istražena i teško ih je datirati, jer se u hladnoj i kišnoj klimi tog obalnog pojasa nisu mogla sačuvati. Nađeni su predmeti od kamena, kosti i drva: masivno posuđe, obredni rekviziti i totemi u obliku živih bića. Ukrasi su urezani, često dopunjeni živim bojama. Ornament je obično stiliziran životinjski motiv, što ukazuje na njihovu kasnu migraciju iz Sibira. — Zapisi iz XVIII<em> st.</em> govore o tkanjima, skulpturi i arhitekturi s tipičnim karakteristikama rezbara Sjeverozapada (i danas je u tim krajevima živo umjetničko stvaranje, koje upućuje na staru tradiciju).<br /> <em>Rezbari Dalekog Zapada</em> razvili su svoju umjetnost na malom dijelu juž. Kalifornije. Nađeni su mnogi drveni predmeti (osobito dobro uščuvane kanoe), rezbareno kamenje i školjke, masivno posuđe; predmeti su često ukrašeni zrncima bisera. — U XVI<em> st. </em>pisali su o umjetnosti ovih rezbara prvi osvajači; kasnije je slabo istraživana.<br /> Nalazišta<em> kipara Istoka,</em> zvanih i<em> Moundbuilders</em> (engl.<em> graditelji bregova, nasipa</em>) najbrojnija su i najbogatija sjeveroamer. nalazišta. Ipak ih je teško datirati, jer su razasuta na širokom području, a malen je broj onih, kroz čije bi se slojeve mogao razabrati vremenski redoslijed. Mogu se podijeliti na kulture prema pojedinim nalazištima (Hopewell, Adena, Spiro Mound), geografskom smještaju, a i etnografskim karakteristikama.<br /> Malo je ostataka nastamba i hramova, no ostali su brojni nasipi iz X—XV<em> st.;</em> posijani su sve od ušća Mississippia i Floride do duboko u Kanadu. Običaj podizanja nasipa došao je u Sjev. Ameriku oko 1ooo. god., vjerojatno iz Srednje Amerike preko Texasa. Grade ih od zemlje, rjeđe od kamena. Oni su podloga za hramove, nastambe i utvrde ili su u vezi sa socijalnim i religioznim životnim oblicima plemena; ponekad su grobovi, u kojima su nađeni razni objekti. Oblici su nasipa najrazličitiji: kvadrat, mnogokut, krug, zmija, ptica, riba, pa i čovjek (još u XVI<em> st.</em> postojao je jedan nastanjeni nasip, <em>Etowah Mound</em> u juž. Georgiji). Najveći je nasip<em> Cakokia</em> (Mississippi, kraj St. Louisa), dug oko 360 m, širok oko 235 m, visok 35<em> m</em><em>.</em> Među najljepše nasipe ubraja se<em> The Great Serpent Mound</em>, dug oko 430 m.<br /> Kipari Istoka imaju veoma razvijen osjećaj za prostorno oblikovanje. Sačuvalo se mnogo njihove keramike jednostavnih oblika, s linearnim ukrasom (paralelnih linija na sjeveru, spiralnih na jugu). Posude su često u obliku životinje, dijelova životinje, u obliku fantastičnih bića, pa i ljudi. Izrađuju i monumentalnu kamenu skulpturu (realistički tretirane figure muškaraca i žena nađene su u zap. Tennesseeu). Nađeno je također mnoštvo kamenih lula, raznih tipova i veličina, u realističkim životinjskim ili ljudskim oblicima; neke su od njih najfiniji primjerci prethist. prikazivanja živih bića. Kipari Istoka izrađuju i kamene posude u obliku životinja, kamene statuete, maske od kamena, školjke ili drva u oblicima ljudskih bića, te nakit od listića tinjca i bakra (to su najviša i, čini se, jedina sjeveroamer. dostignuća u obradbi metala). Na manjim predmetima vidljiv je utjecaj kultura Srednje Amerike, no u ovim krajevima nije pronađen nijedan predmet pouzdano srednjoamerički. Zbog vlažne klime rijetki su nalazi od drva i tekstila. Drvorezbarstvo cvjeta osobito u juž. Floridi u XV<em> st. </em>Najčešći su nalazi utenzilije, figure i maske. Maske, u obliku glava aligatora, jelena i vukova, naročito su realističke.<br /> Kulturu<em> slikara Jugozapada</em> stvorila su razna indijanska plemena (nazivaju je i<em> kultura Anasazi</em> i<em> kultura Pueblo</em>); ona je dosegla najviši materijalni stupanj u Sjev. Americi. New Mexico, juž. Colorado i sjeveroist. Arizona glavni su centri ove umjetnosti, no djela iste vrste mogu se naći i u Utahu, Kaliforniji, Nevadi i Meksiku. Nalazi su dobro sačuvani zbog suhe klime i rijetkih kiša (to je jedino područje u Sjev. Americi, gdje se predmeti mogu datirati pomoću godova na drvu, dendrokronologijom, a usto i suvremenom metodom datiranja pomoću radioaktivnog ugljena).<br /> U poč. naše ere na najvišem su razvojnom stupnju<em> košaraši (Basketmakers</em> ili<em> Anasazi)</em>; oni proizvode veoma slikovito ornamentirane košare. Oko 300—400, uzorci ornamenata s košara prelaze na keramiku (izvedenu bez lončarskog kola, kao i svugdje u pretkonkvistadorskoj Americi).<br /> Zlatno je doba slikara Jugozapada razdoblje XIII—XV<em> st. </em>Tada zidaju velike pećinske nastambe u kanjonima ili na teško pristupačnim visoravnima. Takvih naselja, koja su mogla zakloniti cijele zajednice, otkriveno je na stotine. Nastamba<em> Cliff Palace </em>u Mesa Verde jedna je od najpoznatijih; ima oko dvije stotine prostorija (okrugla ili pačetvorinasta tlocrta) na nekoliko katova. U tim se pećinama izgrađuju i svetišta<em> (kiva)</em> i zajednička spremišta hrane. Najsjajnije nastambe u pećinama potječu iz XI—XIII<em> st.; </em>građene su od kamena ili adobe (ćerpič), a tehnički su veoma dotjerane. Neke pećinske nastambe građene su i u dolinama rijeka; najljepša je i najbogatija<em> Pueblo Bonito.</em> Izgrađena je terasasto na pet katova, sa oko 1000 prostorija; polukružno je savijena oko dvorišta, trga. Ovaj tip višekatne građevine od adobe ili zbijene zemlje, mekanih kontura, sa stropnim gredama, koje strše iz mase građevine i ukrašavaju je svojim sjenama, bez vanjskih ulaza, s vidljivim ljestvama, koje služe za visinsku komunikaciju — dominira na Jugozapadu sve do dolaska Španjolaca. Taj tip arhitekture —<em> Pueblo</em> (španj.<em> selo)</em> održao se nakon dolaska konkvistadora.<br /> Zidne plohe nastamba, naročito kiva (kao i plohe većine obrtničkih proizvoda tih plemena, od košara do keramike i tekstila), omogućile su dvodimenzionalnu dekoraciju. Zidne slike izrađuju najprije na glatkim stijenama kanjona, kasnije, pronalaskom žbuke, na ožbukanim zidovima, koji su, kao slikarska podloga, idealni. Slike teku kontinuirano uokolo prostorija, a kako su se zidovi u toku dugih perioda više puta žbukali, tako su se sukcesivno i oslikavali. Ostalo je dosta tragova tih prethist. zidnih slika; mnogi su njihovi slojevi konzervirani. Slike djeluju dekorativno. Nešto su krutih oblika, kao da su nastale pod utjecajem tekstila; bogatstvo je njihovih boja veliko.<br /> Slikari Jugozapada, umjetnici, ali i vrlo vješti obrtnici (košaraši, keramičari, tkalci, graditelji), ukrašuju svoje objekte suptilnim asimetričkim crtežom i organskim motivima. No u ukrasu keramike postoje neke razlike. Crno-bijela<em> Mimbres-keramika </em>(iz XII<em> st.),</em> jednostavnog izraza, ukrašena je smjelo i sigurno figurama ptica, insekata, riba i ljudi u živahnom naturalizmu. Keramika plemena<em> Hokoham<sub>s</sub></em> za razliku od krutog crtanja<em> Pueblo-</em>slikara i keramičara, ukrašena je figurama ljudi i životinja slobodnih linija.<br /> LIT.:<em> E. Fuhrman,</em> Tlinkit und Haida, Darmstadt 1922. —<em> H. C. Shetrone, </em>The Mound-Builders, New York 1930. —<em> D. Jennes,</em> The Indian of Canada, Ottawa 1932. —<em> M. Chater,</em> Ohio, the Gateway State, National Geographic Magazine, 1932. —<em> M. Stirling,</em> Indian Tribes of Pueblo Land, ibid., 1940. — <em>F. Douglas</em> i<em> R. d’ Harnoncourt,</em> Indian art of the United States, New York 1948. —<em> Appleton Le Roy,</em> Indian Art of Americas, New York 1950. —<em> E. Ch. Baity,</em> Americans Before Columbus, New York 1951. —<em> M. Cavarrubias,</em> The Eagle, the Jaguar and the Serpent, New York 1954.<em> — M. Viličić,</em> Umjetnost predkonkvistadorske Amerike, Zagreb 1957.<strong><br /> Srednja Amerika.</strong> Uzgojem kukuruza, nekoliko tisućljeća prije naše ere, stvoreni su preduvjeti za nastajanje najstarijih i najviših amer. kultura u današnjim državama Meksiko, Gvatemala i Honduras. U dolinama i visoravnima uz Popocatepetl i Itzaccihuatl razvila se kultura plemena jezične grupe Nahua i njima srodnih Meksičana, kojima su kasnije Azteci dali drž. organizaciju, a na jugu i na poluotoku Yucatánu razvila se kultura Maya, najsjajnija kultura drevne Amerike.<br /> Davno prije klasičnih kultura Srednje Amerike razvijaju se njene zemljoradničke kulture; iz tih razdoblja najčešći su nalazi male zemljane figure, većinom ženski likovi, simboli plodnosti i vegetacije. Taj<em> arhajski stil</em> traje u nekim izoliranim predjelima sve do dolaska evr. osvajača.<br /> Između ← 500 do ← 100 neočekivano se javlja na juž. dijelu Meksičkog zaljeva<em> kultura Olmeka</em> (ime je nastalo, kao i kod nekih drugih amer. kultura, prema nalazištu). Pojava ove kulture, potpuno određenog izraza, posve različitog od ostalih srednjoamer. kultura, jedna je od najvećih zagonetki staroamer. umjetnosti. Njihove monumentalne skulpture (divovske kamene glave i monolitne statue), izvedene s velikom tehničkom vještinom, kao i male skulpture (maske i statuete od jadeita, često s licima dječjeg izraza), nisu više djela primitivne umjetnosti.<br /> U nekim srednjoamer. predjelima s povoljnijim životnim uvjetima nastaju temelji visokih kultura. Sve je veće poznavanje astronomije, stvara se kalendar i pismo. Razvija se obrt, sela prerastaju u gradove, nastaju novi bogovi, kojima se podižu piramide, organizira se svećenička vlast. Taj razvoj nije tekao mirno, pun je migracija i ratnih sukoba. Kulture raznih plemena tu još uvijek nisu ni točno datirane ni teritorijalno ograničene; čak ni imena nosilaca tih kultura nisu uvijek sa sigurnošću utvrđena. A ipak su diferencijacije umjetničkih izraza jasne.<br /> Klasična epoha Srednje Amerike traje od 300 do 900, a obuhvaća kulture raznih indijanskih plemena.<em> Kultura Teotihuacan </em>(←200—900) ima već sve bitne karakteristike meksičke umjetnosti: visoke stepenaste krnje piramide, s kipovima idola u najstarije doba, a kasnije s hramovima, bogato ukrašenim skulpturalnim ornamentima i simbolima bogova; skulpture; oslikane stijene; maske od kamena, istodobno realistične i sitilizirane; keramičke posude. Ruševine grada Teotihuacana (nedaleko od glav. grada Mexica) idu u red najbogatijih nalazišta. Tu se ističu dvije krnje stepenaste piramide. Jedna posvećena<em> Suncu</em> (diže se u pet terasa; osnovica 224/232 m; visina preko 60 m), izvedena je od zemlje i vulkanskog kamenja; izvorno je bila prekrivena posebnom vrstom cementne žbuke. Druga piramida, posvećena<em> Mjesecu,</em> nešto je manja. Duž<em> Puta mrtvih</em> (dug oko 3<em> km</em><em>;</em> širok 60—70 <em>m</em>) nalaze se ruševine hramova i blokovi kuća (pravokutne prostorije smještene su oko dvorišta; zidovi prevučeni štukom i oslikani vjerskim i mitološkim prizorima). Tu je još grupa manjih piramida, te hram boga Ouetzalcoatla, bogato ukrašen reljefnim glavama i maskama. Mnoštvo je predmeta nađeno u kamenim sarkofazima: noževi od opsidijana, glinene figure, glave i maske od kamena ili keramike i keramičke posude, oslikane smaragdnom svijetlozelenom bojom (karakterističnom i za zidno slikarstvo). Značajan je nalaz <em>Božica vode, </em>isklesana od granita i ukrašena hijeroglifima.<br /> <em>Kultura Totonaka</em> (←200—1521) i plemena Meksičkog zaljeva kultura je izrazitih kipara. U prašumi, kraj grada Papantle, stoje ostaci najljepšeg spomenika iz predaztečkog doba: hram <em>El Tajin</em> sa tri stotine šezdeset i pet niša, ukrašenih sasvim osobitom skulpturom (glave ljudi i životinja djeluju kao reljefi, iako su puna plastika). Keramika Totonaka odlikuje se oblicima, bojom i glazurom. Proizvodi tekstila od pamuka, agave ili palme prava su umjetnička djela.<br /> Mitla i Monte Alban (na jugu Meksika) bogata su arheol. nalazišta<em> kulture Zapoteka </em>(←400—1521). U Monte Albanu nalazi se humak, piramida s najširim stepeništem (oko 45 <em>m</em>), ukrašenim geometrijskim motivima. U jednom humku nađeno je svetište s mnoštvom sakralnih i profanih predmeta od zlata i jadeita. Iz kasnijeg je vremena (vjerojatno iz XIV<em> st.</em>) Mitla, »grad mrtvih«, najljepši od svih drevnih meksičkih gradova. To je religiozni centar i nekropola Zapoteka. Dosta su dobro sačuvane palače s karakterističnom vanjskom i unutrašnjom zidnom dekoracijom (geometrijski reljef u kamenom mozaiku). Ruševine su ukrašene snažnim zidnim slikarijama te zlatnim i srebrnim pločama. U grobovima su nađene: karakteristične urne Zapoteka u obliku bogova, bogato ukrašene i raščlanjene; posude od prozirnog oniksa i gorskog kristala; nakit od jadeita i zlata; lubanje s inkrustacijom od tirkiza; fino izrezbarene i često inkrustirane kosti jaguara.<br /> U ovom kulturnom krugu kult prekogrobnog života poznat je samo kod Zapoteka i njihovih kasnijih osvajača Miksteka.<em> Kultura Miksteka</em> (800—1521) i <em>Kikimeka</em> usredotočena je u bregovima sjeverozap. od Zapoteka. U vrijeme Tolteka oni su postali najbolji majstori u zlatu, kada je rad u metalu uveden iz Juž. Amerike. Oni su preuzeli i pismo od Tolteka, te su autori najvećeg dijela postojećih kodeksa (pomoću kojih se, uz zapise španj. svećenstva, može rekonstruirati pretkonkvi stadorska povijest toga kraja).<br /> Među najstarije klasične kulture ubraja se<em> kultura Tolteka </em>(800—1200). Tolteci su prvi od plemena Nahua prodrli sa Sjevera. Oni su nasljednici, a nije isključeno da su i stvaraoci bogate Teotihuacankulture. Stariji je centar Tula (Tollan), gdje su u novije vrijeme otkrivene stepenaste piramide i brojni kipovi s izrazom arhajske ukočenosti. Kasnije osnivaju, vjerojatno s pobijeđenim Olmecima, novu državu s gradom Cholulom. U tom gradu sačuvan je najveći nasip »Umjetni brijeg« (izveden od adobe, visok preko 60<em> m</em>). Na njemu je nekad stajao hram njihova miroljubivog boga Quetzalcoatla. U blizini grada su ruševine piramide Xichicalco, možda iz predtoltečkog doba. Kiklopski zidovi povezani su bez žbuke, a blokovi bogato ukrašeni plastikom. Kasnije se Tolteci povlače prema istoku, u zemlju Maya, na čiju su umjetnost znatno utjecali. Njihova kultura i umjetnost i vještina obradbe mnogih materijala najviše je obogatila sva plemena Srednje Amerike. Oni su učitelji svih kasnije pridošlih plemena. Kao najnaprednije pleme tog kulturnog kruga, prvi su razvili vjeru višeg stepena; njihov glavni bog Quetzalcoatl, što ga prikazuju u obliku zmije ukrašene perjem, ne traži više ljudskih žrtava. Tu su vjeru poprimila i druga naprednija plemena i ispovijedala je i onda, kad su njima zavladali Azteci.<br /> <em>Kultura Azteka</em> (1324—1521) izrasla je na temelju starijih meksičkih kultura; to je posljednji veliki uspon drevne Amerike. Azteci su se među posljednjima iz plemena Nahua spustili sa Sjevera na meksičku visoravan, vjerojatno oko XI<em> st.</em> To ratničko pleme postepeno je ovladalo susjednim plemenima i 1430 stvorilo državu (zapravo savez triju moćnih plemena Nahua). Glavni su im gradovi Tenochtitlan, Texcoco, Thacopan. Kao i ostali Meksičani, i Azteci obožavaju prirodne sile, a vrhovni su im bogovi: bog rata (Huitzilopochtli), bog kiše (Tlaloc) i božica zemlje (Coatlicul). Slikovno su pismo vjerojatno preuzeli od Tolteka. Azteci se nisu srodili s osvojenim plemenima, što je u prvoj pol. XVI<em> st. </em>olakšalo pobjedu malobrojnim Španjolcima (pobijeđena plemena gledala su u Cortezu boga-osloboditelja, Quetzalcoatla).<br /> Azteci su preuzeli kulturu i umjetnost naprednijih porobljenih plemena, osobito Tolteka, no njihova umjetnost ipak nije lišena vlastitog izraza, koji je uvijek odraz njihova tmurnog fatalizma. Obožavaju smrt, a njihovi okrutni bogovi traže prinošenje ljudskih žrtava, pa su tako sve sakralne građevine podignute u tu svrhu. U aztečkoj umjetnosti sukobljuju se dvije, naizgled nepomirljive suprotnosti (često na istom objektu): profinjenost, preuzeta od naprednijih starosjedilaca, i izvorna aztečka primitivna surovost. No od njihovih umjetničkih djela nije se mnogo sačuvalo, jer što nije uništio Cortez, uništilo je kasnije u ime kršćanstva španj. svećenstvo.<br /> I aztečki je hram smješten na vrhu krnje piramide, okrenute na četiri strane svijeta. To je građevina poput tornja, s uskim i tamnim prostorijama i širokim portalom.<br /> Najznačajniji je aztečki grad<em> Tenochtitlan</em> iz 1225 (današnji Mexico) na jezeru Texcoco; građen je na pilonima i otocima. Uokolo glavnog trga s piramidom nalaze se kompleksi palača, preko sedamdeset kultnih građevina, igrališta, vrtovi i baseni. Stambena kuća Azteka, s prostorijama poređanim uokolo dvorišta, služi do danas kao uzor stambenih kuća u Lat. Americi.<br /> Azteci su u svojoj snažnoj izražajnoj skulpturi pokazali najveću originalnost (gotovo 3 <em>m</em> visoka statua božice Coatlicul, strašna i monumentalna; glava ratnika; posude za<em> pulque</em> (piće od agave); lubanje od opsidijana, gorskog kristala; inkrustirane lubanje; kameni kalendar i dr.). U skulpturi, slikovnom pismu, kalendarima, maskama, keramici i kultnim predmetima najčešće se izražavaju simbolima. Svi ti radovi, kao i rad u perju, inkrustacije, skulpturni ukrasi građevina, predmeti od teško obradivih materijala i dr. ostvaruju jedinstvo i sklad sa neobično kompleksnim detaljima, koji najčešće izazivaju jezu i misao na smrt (v.<em> Azteci</em>).<br /> Iako svaka kultura i umjetnost staromeksičkih plemena ima svoj karakteristični izraz, ipak postoje medu njima stanovite zajedničke crte, postoji temeljna sličnost ideja u religioznom i društvenom životu, a i međusobni utjecaji. Od prvih početaka umjetnost im je religiozna. Životna koncepcija tih kultura, koje još žive u kameno doba, a koje su bile na početku svog formiranja (iako već daleko od primitivnosti), kada su osvajanja konkvistadora potpuno presjekla njihov razvitak, još je puna spoznaja, da su sve prirodne sile neprijateljske. To shvaćanje izražavaju u grozničavim simbolima, u slikovnom pismu, koje je samo po sebi djelo umjetničke vrijednosti, u ornamentima u perju, u keramici, bogatoj ukrasima, u zlatu, sakralnim i simboličkim predmetima i skulpturama od raznih tvrdih materijala (jadeit, opsidijan, gorski kristal i dr.) i u sakralnoj arhitekturi, jasno horizontalno raščlanjenoj stepenastoj krnjoj piramidi, s hramom<em> (teocalli)</em> na najvišoj terasi, okrenutoj na četiri strane svijeta (piramida i nije drugo, do grandiozna scena vjerskih ceremonija).<br /> Meksička kultura ostavila je na. širokom teritoriju fragmente svoje umjetnosti: gradove, piramide s hramovima, palače, grobove, skulpture, zidne slike, sakralne predmete, slikovna pisma, utilitarne predmete, keramiku, nakite, mitove i legende. Sistematska su istraživanja u toku, pa ta umjetnost još nije točno datirana ni vrednovana.<br /> Drugačije je s umjetnošću<em> kulture Maya,</em> koji su svoje spomenike datirali (a ti su datumi sinhronizirani s evr. datumima). Maye su indijansko pleme zasebne jezične grupe, koje je nastavalo pri’e početka naše ere krajeve današnjeg jugoist. Meksika, Hondurasa i Gvatemale. Oni su na višem stupnju kulture od Meksičana, iako su sličnog društvenog uređenja i slične vjere. Njihova umjetnost već iz prvih stoljeća naše ere ima svoje posebne značajke i ona je humana. To svjedoče prikazi njihovih bogova ljudskih crta, koji ne ulijevaju strahopoštovanje ili grozu kao kod Azteka. Maye su, osim toga, najbolji matematičari i astronomi svoga vremena. O najvišem dometu staroamer. umjetnosti govore već nalazi iz njihove<em> Stare države</em> (137—987): gradovi-države — veliki vjerski i administrativni centri — sa stepenastim piramidama i velikim palačama, bogato ukrašenim skulpturama, reljefima i zidnim slikama; keramike; obredni predmeti; nakit; ideografsko pismo.<br /> Najstariji gradovi imaju bar po jednu akropolu, koja se sastoji od kompleksa terasa s piramidama i dvorištima, u koje vode stepeništa, obično bogato flankirana skulpturom. Tako je i u Copanu, t. zv. Ateni Novoga Svijeta. Grad Palenque ima<em> Hram Križa</em> s karakterističnom krovnom konstrukcijom Maya. Svod, koji nastaje izbacivanjem sloja nad slojem (te je u presjeku gotovo trokut), može svladati samo male raspone; prostorije su stoga uvijek duge i uske. Pod u<em> Hramu natpisa</em> zapravo je monolitna ploča, ukrašena reljefom ljudskih likova finih kontura. Iz hrama potječe i realistička glava ratnika, remek-djelo svjetskog kiparstva. U Uaxactumu je nađena<em> stela</em> s najstarijim datumom (328). Piramida toga starog grada Maya ima već sva obilježja kasnijih piramida, sa stranama okrenutim na četiri strane svijeta i sa stepeništem ukrašenim skulptiranim maskama. U Bonampaku su sačuvane freske, kvalitetne po kompoziciji, slobodi izvedbe i izboru boja. Najopsežnije su nalazište u Staroj državi ruševine grada Tikala. Grad Quirigua posljednji je grad Stare države; iz njeg potječe skulptirana stela visoka preko 10 m.<br /> U XI<em> st.</em> završava se seoba Maya iz prvobitne postojbine na poluotok Yucatán. Dok je u Staroj državi to bio miroljubiv narod (sudeći po nalazima), sada češće ratuje, te stoga uz palače i hramove gradi i utvrde. I dok im je dotad umjetnost bila autohtona, u<em> Novoj državi</em> (946—1697) djelomično su pod snažnim utjecajem kulture Meksičana, od kojih je jedno pleme (vjerojatno Tolteci), također u XI<em> st.,</em> naselilo dio Yucatána. Tako je na teritoriju ovog poluotoka nastala dvojaka arhitektura: ona, građena pod utjecajem Meksičana, s neobično bogatom, gotovo grozničavom dekoracijom, najčešće simbolima, te tipična arhitektura Maya, elegantnih oblika, također bogato ukrašena, ali s osjećajem mjere. To je zapravo doba renesansne arhitekture Maya.<br /> Gradovi u Novoj državi prostraniji su od onih u staroj domovini. Sačuvane su velike palače, piramide s hramovima, kompleksi hramova, astronomski opservatorij i dr. Čista arhitektura Maya nalazi se u Uxmalu<em> (Palača redovnica; Kuća čarobnjaka). </em>Chichen-Itza, najstariji grad i vjerski centar Nove države (ujedno najveće arheol. nalazište drevne Amerike) ima dvojaku arhitekturu; građevine iz V—IX<em> st.</em> autohtona su djela kulture Maya, a one iz XI—XIV<em> st.</em> izgrađene su pod jakim utjecajem Meksičana. Tu se nalazi najljepša amer, piramida, t. zv.<em> Castillo</em> (zapravo hram Kukulkanov). Oko nje su grupirane brojne građevine:<em> Palača, Crvena kuća, Hram Jaguara</em> i<em> Hram Štitova</em>, opservatorij,<em> Hram ratnika</em> sa dvanaest poluležećih<em> Chac-Mool-Uguiz</em> i dr.<br /> Iako su Maye s Meksičanima stvorili polit, savez, ipak su neprestano ratovali za prevlast, te su se njihove države raspale na više državica, koje Španjolcima nije bilo teško osvojiti (v.<em> Maye</em>).<br /> <em>Kultura Huaksteka</em> (←300—1521) razvijala se na obalama Meksičkog zaljeva. Oni su istog jezičnog podrijetla kao i Maye, no mora da su s njima izgubili svaku vezu, jer nikad nisu dosegli visinu njihove kulture. Ono malo sačuvanih umjetnina stavlja ih ipak u red vještih skulptora (plosnate kamene statue prekrivene fino skulptiranim ukrasom). Keramika im je sasvim različita stila i oblika od ostale amer, keramike (posude s kljunovima i ručkama; ukras crn na bijeloj pozadini).<br /> Srednjoamerička pretkonkvistadorska umjetnost još nije potpuno istražena; arheol. istraživanja u našem stoljeću dala su znatnih rezultata i po količini otkrivenih objekata i po njihovu značaju i kvaliteti. Ona je, sumarno uzeta, ipak najsnažnija u skulpturi.<br /> LIT.:<em> T. W. Danzel,</em> Mexico, I i II, Darmstadt 1923. —<em> H. J. Priestley, </em>The Mexican Nation, New York 1923. —<em> R. d’ Harcourt,</em> L’ Amérique avant Colomb, Paris 1925. —<em> T. W. Danzel,</em> Handbuch der Pràkolumbischen Kulturen in Latein-Amerika, Hamburg i Berlin 1927. —<em> W. Lehmann,</em> Aus den Pyramidenstàdten in Ait-Mexico, Berlin 1933. —<em> H. B. Parkes,</em> A History of Mexico, Boston 1938. —<em> M. W. Stirling,</em> Stone Monuments of Southern Mexico, Washington 1943. —<em> T. Proskuriakov,</em> A study of classic Maya sculpture, 1950.— <em>M. Viličić,</em> Umjetnost predkonkvistadorske Amerike, Zagreb 1957.<br /> <strong>Južna Amerika.</strong> Kulture i umjetnosti Juž. Amerike počele su se snažnije razvijati u poč. naše ere, kao i kulture Srednje i Sjev. Amerike. Iako imaju obilježja, što ih nose sve drevne indijanske kulture, one ipak idu svojim putem već od prvih početaka pa sve do XVI<em> st.,</em> kad je njihov razvoj nasilno prekinut evr. osvajanjima.<br /> Davno prije pojave Inka, koji su svojim granicama obuhvatili najveći dio zap. dijela Juž. Amerike, razvila se u sjev. visočju Anda (oko 400) jedna od najstarijih kultura kontinenta, nepoznatog izvora i postanka,<em> kultura Chavin.</em> Ime je dobila po svom glavnom nalazištu Chavin de Huantar, vjerojatno religioznom centru agrikulturne zajednice. Ruševine govore o jasno izraženoj građevnoj tehnici punog ziđa, bez otvora. Zidne su mase raščlanjene naizmjenično tanjim i debljim horizontalnim slojevima kamenja i upotpunjene kamenom skulpturom. Te građevine, na nekoliko katova, s podzemnim drenažnim i zračnim kanalima, s rampama i stepenicama od monolita, dokazuju da je kultura Chavin u to doba na visokom razvojnom stupnju. To potvrđuju i nalazi od zlata, keramika, stilizirani crteži i tkanja. Ovoj kulturi pripada plitak kameni reljef s prikazom božanstva, koje ima ljudsko tijelo, ali glavu i pandže jaguara i zmijolike zrake oko glave (isti motiv javlja se u srednjem primorju i u kulturi Tiahuanaco na juž. visočju Anda).<br /> Nešto su mladi arhitektonski ostaci<em> kulture Recua.</em> Karakteristične su kuće, pravokutnog tlocrta, s jednom središnjom prostorijom i nekoliko postranih niša, te sa po dva podzemna kata. Na manjim nalazima ove kulture, osobito na njihovim ukrasima, povezani su utjecaji naturalizma<em> kulture Chimu</em> sa strogom stilizacijom<em> kulture Tiahuanaco.</em><br /> Najviša kultura i umjetnost juž. visočja ostala je samo u oskudnim fragmentima. Oko dvadeset kilometara južno od današnjeg jezera Titicaca, na visini od 3900 <em>m</em>, a na prostoru od 1000 x 450 <em>m</em>, nalaze se ruševine<em> kulture Tiahuanaco,</em> vjerojatno iz dviju različitih epoha. Tu su razne građevine. Najveća je t. zv.<em> Acapana, </em>prirodni humak, umjetno oblikovan (visok 15<em> m</em>), kvadratnog tlocrta, sa sačuvanim temeljima neke građevine, koja je potpuno nestala. Bolje su sačuvani veliki monolitni stupovi (vjerojatno ostaci zida), koji okružuju povišen, gotovo kvadratan prostor (velik 135 × 118<em> m</em>) zvan<em> Calasasaya.</em> Monolitne<em> Dveri Sunca </em>stoje samostalno, a bogato su ukrašene plitkim reljefom sa središnjom figurom u visokom reljefu. Za kulturu Tiahuanaco značajne su skulpture arhajske ukočenosti i krutih geometrijski stiliziranih oblika. U blizini ovih ruševina nalazi se palača<em> Puma Puncu (El Palacio)</em> građena od velikih monolitnih kamenih blokova, najpomnije obrađenih (7,75 × 4,60 × 1,50 <em>m</em>); karakterističan efekt davala je ovim »lavljim dverima« baš ovakva građevna masa. Ovi su elementi postali značajka kasnije arhitekture Inka u visokim predjelima njihove gorovite postojbine.<br /> Mnoštvo kamenih dolmena nalazi se uz obalu i po otocima jezera Titicaca. Najpoznatiji je primjer pune plastike arhajski ukočena figura »monaha« (to je zapravo četvorouglast stup pretvoren u statuu obradbom plitkoga reljefa). Keramika je strogih oblika i zagasitih boja. Predmeti su često ukrašeni svastikom.<br /> Tiahuanaco je vjerojatno bio religiozni centar, no o njegovim graditeljima ne zna se ništa (pismo iz njegovih ruševina nije pročitano), ne spominju ih ni legende toga kraja, pa se zaključuje, da je ova kultura nestala prije dolaska Inka (približno se može datirati u VII i VIII<em> st.).</em> O kulturi Tiahuanaco postavio je novu teoriju Norvežanin Thor Heyerdahl i popularizirao je u svojoj knjizi<em> Kon Tiki Expedisjonen</em> (Oslo, 1948).<br /> Na širem području toga juž. visočja nastala je kasnije (1300— 1400) značajna vrsta građevnih spomenika,<em> chullpa</em>, originalna građevina, poput tornja, kružnog ili četvorinastog tlocrta, izvedena od pomno obrađenih kvadera. To je tip grobnice, koji se javlja i kasnije.<br /> Nalazi kulture i umjetnosti pacifičkog obalnog pojasa južnije od ekvatora posve su drugog izraza od nalaza u Andama (koji se uglavnom daju svesti na arhitekturu, rjeđe na skulpturu, većinom povezanu s arhitekturom, te na keramiku). Visoke temperature i gotovo pustinjski krajevi s rijetkim rijekama i sa malo vode, bez kamenja, uvjetovali su stvaranje takvog umjetničkog izraza, koji odgovara životnim, društvenim i religioznim potrebama stanovnika. Dok je glavni bog zemljoradničkih plemena Anda<em> Sunce,</em> glavni bog plemena vrućih, pustinjskih krajeva je<em> Mjesec</em>, koji nagovješćuje kišu i noćnu hladnoću; dok se u hladnim bregovitim predjelima ljudi i bogovi sklanjaju u nastambe i hramove, te se prvenstveno razvija arhitektura, koja svojim omjerima i izvedbom odgovara dimenzijama veličanstvenih gorskih lanaca, dotle u obalnom žarkom pojasu arhitektura ne igra tako bitnu ulogu to više, što je zemlja jedini materijal za oblikovanje. No zemljani materijal pogoduje razvitku keramike, pa je baš keramika ostavila izvanredne spomenike, naročito na obali uz rijeke Viru, Moche i Chicama.<br /> Uz te su se rijeke okupila prva naselja stanovnika, koji su u velikom kamenju<em> (Alec pong)</em> obožavali duhove svojih predaka. Najstariji su nalazi toga kraja (vjerojatno iz vremena oko IV<em> st.</em>) monohromna keramika<em> kulture Cupisnique;</em> ukras je urezan ili u reljefu (podsjeća na stil kulture Chavin). Nešto je mlada keramika <em>kulture Salinar,</em> koja daje uvid u oblik stambene kuće toga kraja.<br /> Oko 600 razvijala se na tom terenu<em> kultura Mochica</em> (rani <em>Chimu</em>) naprednih zemljoradnika. Ostaci njihovih gradova ukazuju na razvijen i organiziran život. Oni već poznaju obradbu zlata. Njihova keramika, u svom najvišem dometu, ujedno je i najbolje, što je pretkolumbovska umjetnost uopće dala. Rani, arhajski stil keramičkih posuda s karakterističnim drškom, linearan je. Crtež, vanredno dekorativan (čista simbolika), prelazi kasnije na realističan, gotovo naturalističan prikaz. Na brojnim grobnim urnama sačuvala se crtana, ili modelirana, bogata galerija portreta Indijanaca različitih rasnih i individualnih osobina te društvenog i zdravstvenog stanja. Tu je prikazan čitav njihov život, lovački i ratni prizori, običaji, žrtvovanja, pa i stambena arhitektura. Sve to zorno dočarava fizičke pa i psihičke karakteristike toga društva, koje je, sudeći po često veoma profinjenim fizionomijama, daleko odmaklo od primitivnosti.<br /> Zrelim stilom i izvanrednim smislom za plastično oblikovanje ističe se razdoblje V—IX<em> st.</em> Od osobitog su značenja portreti od keramike, malih dimenzija (često tek nešto viši od desetak centimetara) i impresivne snage. Oni su zacijelo najvrednija ostvarenja staroamer. zemljane plastike.<br /> Na svoj toj keramici Mochica-kulture mogu se uočiti tri bitna razvojna stepena — traženje i rast izraza, klasično doba i doba pada — pa se velik broj te keramike može datirati sa dosta sigurnosti. U svojoj ranijoj i srednjoj fazi, ona je obojena žućkasto i smedocrvenkasto, u kasnijoj je fazi jednostavna, tamna.<br /> Na pacifičkoj obali kasnije se organizirala država<em> Chimu.</em> Od njena najpoznatijeg i najvećeg grada Chanchana, koji je od 900 polit, centar, ima i danas ostataka na 18<em> km</em><sup>2</sup><em>.</em> Grad, okružen jakim zidom, sastojao se od deset velikih obzidanih jedinica (vjerojatno nastambe pojedinih rodova), s basenima, vrtovima i dvorištima, prema kojima su orijentirane prostorije bez prozora. Na zidovima se nalaze ostaci fine žbuke i slika. Neki zidovi prekriveni su reljefima s ornamentima poput ornamenata sa čilima. Ostali poznati gradovi ove države jesu: Pacatnamu, Caramarquilla i glav. vjerski centar Pachacamac (nazvan tako po njihovu glavnom bogu stvoritelju) s ruševinama hrama na stepenastoj piramidi, koji je, po predaji, bio obložen zlatnim pločama. Ulice toga grada, s palačama na niskim terasama, sijeku se pod pravim uglom. Gradovi su uopće urbanistički promišljeno planirani, s ulicama, piramidama, kanalima i rezervoarima.<br /> Keramika kulture Chimu pokazuje opadanje stila, za razliku od realističke keramike Mochica; ona je stilizirana i nije dosegla umjetničku vrijednost ove druge. No zato su tkiva, radovi od perja i zlata na visokom umjetničkom stupnju. — Oko 1400 državu Chimu osvojili su Inke.<br /> Na ovom dijelu pacifičke obale otkrivena su značajna plastična arhitektonska ostvarenja: stepenaste piramide, koje su inače karakteristične za Srednju Ameriku. Takvi se nalazi otkrivaju sve češće u ostalim dijelovima Juž. Amerike, koj se arheol. tek istražuju. U blizini Trujilla nalazi se piramida Sunca<em> (Huaca del Sol);</em> na bazi od pet terasa (228<em> m</em> × 136 m, visina 18<em> m</em>) diže se piramida u sedam stepena (visoka 23<em> m</em>). Njoj je slična, tek nešto manja, piramida Mjeseca<em> (Huaca de la Luna),</em> vjerojatno iz doba 700—800. Možda je ovaj arhitektonski oblik najstariji umjetnički izraz Juž. Amerike (tako to smatraju neki istraživači i C. W. Bennett i Bird). No Inke ga nisu preuzeli, te se kasnije rijetko pojavljuje.<br /> Na južnoj pak obali današnjeg Perua, koju su Inke također kasnije osvojili, razvila se oko 400 (dakle u doba kulture Chavin na sjev. visočju i kulture Cupisnique na sjev. obali Perua)<em> kultura poluotoka Paracas;</em> nazivaju je također<em> kulturom kaverna i nekropola.</em> Ta nekropola, sa grobovima izdubenim u padinama Cerro Colorada, krila je veliko blago, tekstil, koji se zbog svoje finoće i bogatstva boja ubraja u najznačajnija tekstilna ostvarenja svijeta.<br /> Oko 700 razvila se na juž. obali Pacifika<em> kultura Nasca</em> u dolini istoimene rijeke. Poznat je njen tekstil izvanredne polihromije, te radovi u perju. Polihromnu i poliranu keramiku ukrašuje fauna (ljame, ribe, ptice), ljudske glave, simboli i geometrijski ornament. Ta keramika djeluje veoma dekorativno sa svojim pomalo stiliziranim crtežom, složenim i veoma gustim, nešto krutih oblika, kao da je nastao pod utjecajem tekstila.<br /> Na juž. obali, ali nešto kasnije, razvijaju se naselja uz rijeku Ice. Sačuvala se polihromna keramika sa strogim geometrijskim ornamentom.<br /> <em>Kultura Inka</em> razvila se na području spomenutih kultura, zatim na kulturama, koje su tada bile već preživjele, i na kulturama nekih manje poznatih plemena. Sva su ta plemena uglavnom pripadala trima glavnim skupinama:<em> Yunga</em> ili<em> Chimu</em> (uz obalu), <em>Colla</em> ili<em> Aymara</em> (uz jezero Titicaca i južno od njega) i<em> jezičnoj </em>grupi<em> Quechua</em> (sjeverno od jezera Titicaca).<br /> Inke su se pojavili kasno; oko 1100 to je još malo pleme jezične grupe<em> Quechua,</em> koje je živjelo jugozapadno od današnjeg Cuzca. Uspon i pad Inka trajao je nešto preko tri stoljeća; »veliko« je doba za vladavine njihova sedmog vladara, Tupac Viracoche (1347—1400), a zlatno je doba za Pachacuteca (1400—1448). Inke su ovladali okolnim područjem i sve do španj. osvajanja u XVI<em> st. </em>bili su u stalnoj ekspanziji. Njihov teritorij obuhvaćao je današnje države Peru, Ekvador od Quita, dio Bolivije, Argentine i Čilea. To je najveća državna tvorevina pretkonkvistadorske Amerike, koja se može usporediti s Rimskim carstvom.<br /> Inke, kao vladajuće pleme, karakterizira uspješna drž. organizacija. Ona upravlja promišljenim sistemom i brine se za sve životne potrebe pojedinaca, različitih plemena i kultura, u krajejevima s različitim geografskim i klimatskim uvjetima. Sva je radna snaga organizirana. Privatnog vlasništva nema. Plemenima, koja su obuhvatili u svoju drž. organizaciju, ostavili su vjeru i običaje, prihvatili su čak njihove bogove, obavezujući ih da i oni štuju bogove i zakone Inka. U tom dobro organiziranom društvu svaki je član odgojen tako, da obavlja sve poslove, potrebne za život, sam, samo su neke radove obavljali profesionalni obrtnici (zlatari, keramičari, tkalci finih tkanina i graditelji). Tako su Inke u svojoj materijalnoj kulturi nadmašili sva ostala amer. plemena. Inke imaju<em> quipus,</em> t. j. uzlovno pismo, zapravo sistem raznobojnih vrpca privezanih na poseban način na poprečnu vrpcu. No to je više sistem za domišljanje nego pravo pismo. Sistemom neobojenih vrpca označuju brojeve.<br /> Umjetnost je Inka zapravo umjetni obrt. Od pokorenih plemena preuzeli su mnoge umjetničke elemente i tehnike: brončano oruđe (koje tada, u većoj mjeri, pozna jedino Juž. Amerika), fino tkanje, lakirane drvene čaše, metalno posude (osobito srebrno i zlatno), te zlatne ploče za oblaganje građevina. Skulptura je vrlo rijetka; nešto reljefa nađeno je na stelama i žrtvenicima. Poznata je keramika iz Cuzca. No od njihove umjetnosti nije se sačuvalo mnogo.<br /> Najznačajnija ostavština Inka su fragmenti njihova građevinarstva. To su složene i razgranate cestovne mreže (dvije usporedne ceste teku kroz čitavu državu u dužini od oko 10.000<em> km</em><em>), </em>kameni mostovi i viseći mostovi od užeta aloje, vodovodi i rezervoari, zatim građevine — utvrde, palače i hramovi — koje se ne razlikuju mnogo od većih stambenih kuća i nisu smještene na umjetnim uzvisinama. Njihova je arhitektura, za razliku od sve ostale pretkolumbovske arhitekture, bez ikakva ukrasa. Prozori su vrlo rijetki, a fasade su, uz otvore, obogaćene jedino čestim nišama, koje su, kao i otvori, uvijek u obliku trapeza. Građevine se izvrsno prilagođuju terenu. Reprezentativne zgrade izvode se od megalitskih kamenih poligona, točnih sljubnica, bez upotrebe žbuke. Njihovu arhitekturu karakteriziraju velike dimenzije, jednostavnost i monumentalnost, što odgovara i karakteru takve velike države i drž. organizacije.<br /> Karakterističan je primjer arhitekture Inka utvrda Sacsahuaman iznad visoravni Cuzca. Proteže se u cik-cak liniji tlocrta u tri niza, jedan je iznad drugoga, a građena je od kiklopskih blokova (veličine 5 × 3<em> m</em>). Značajna je ostavština Inka utvrđeni grad Ollantaytambo u dolini rijeke Uru-bamba, zatim glav. grad Inka Cuzco, s megalitskim zidom u krivulji hrama boga Sunca <em>Coricancha.</em> Izvanrednom tehnikom izvedena je i utvrda Pisac, s obradivim podzidanim terasama, koje sežu do vrha brijega. Machu Picchu, granični grad Inka (na visini od 2500 <em>m</em>), dvostruko je obzidan (v.<em> Inke</em>).<br /> Sjeverno od države Inka, na gornjem toku rijeke Magdalene, razvijala se u poč. naše ere<em> kultura grada San Augustin.</em> Tu se nalaze ruševine niza malih hramova sa zidovima poput dolmena (ploče ukopane do polovine u zemlju i natkrivene velikim pločama). Ploče su ukrašene reljefima realistički prikazanih ljudi, u odjeći i s oružjem, pokrivene glave (uobičajeno prikazivanje ljudi u Juž. Americi). Međutim, skulpture njihovih bogova su simbolističke; prikazani su sa karakterističnim golemim očnjacima (poput očnjaka u jaguara), a neki su tretirani u kubičnim formama. Zanimljiva su i kamena prijestolja, koja imitiraju oblike kuća od drva, lišća ili slame. Ovo je možda najmanje razjašnjena kultura na visokom platou Anda.<br /> Izvan granica države Inka najznačajnija je<em> kultura Chibcha </em>u današnjoj Kolumbiji; tu je bio centar umijeća obradbe zlata, radinosti, koja se odatle proširila daleko Juž., Srednjom pa i Sjev. Amerikom. Poljodjelska plemena Chibcha nastavala su oko 500 kvadratnih milja zemljišta, koje je za vrijeme evr. osvajanja bilo razmjerno gusto naseljeno. Bili su podijeljeni u mnoštvo malih plemenskih zajednica, koje su povezivala zajednička svetišta. Kasnije su se organizirali u pet državica:<em> Bogota, Tunja, Sogamoso, Guatabita, Tundama.</em> Njihova su nalazišta bogata zlatom i draguljima. Zlatom, koje su veoma vješto stanjivali u listiće, oblagali su kamenu jezgru i preko nje oblikovali figure ljudi i životinja, pa i grupe. Ta djela visoke umjetničke kvalitete vjerojatno su utjecala na zlatarske radove već spomenutih visokih kultura Juž. Amerike. Zbog njihova bogatstva u zlatu španj. su osvajači o njima (kao i o Inkama i Aztecima) mnogo pisali, dok druga plemena nisu ni spominjali, pa su se tako stvorile mnoge krive predodžbe. Iz ceremonije biranja vladara plemena Chibche (kojega su posuli zlatnom prašinom, i koji je u čamcu prinosio u sredini lagune žrtvu bogovima), razvila se i legenda o »Doradu«, zlatnom čovjeku, koga bacaju u jezero. Chibche su osim svog zlatarskog umijeća razvili i arhitekturu, prema opisima Španjolaca svrsishodnu i veličanstvenu. To su bile drvene palače, pokrivene slamom; uokolo se prostirao trijem, mjestimično zatvoren pločama od zlatnog lima. Strop i unutarnje stijene oblagali su tkaninama, ukrašenim dragim kamenjem i zlatom.<br /> Istočno od Chibcha, na velikom području uz sliv Amazone i Orinoka, vladala su plemena grupe<em> Aruak</em>, ribara i zemljoradnika. Karakterističan im je proizvod keramika s jednostavnim ukrasima.<br /> Manje kulturna od Aruaka, plemena<em> Tatuya,</em> nastavala su velik dio današnjeg Brazila. Na još nižem kulturnom stupnju bili su Indijanci sjev. obale Južne Amerike i Antila, ljudožderi <em>Cariba</em>, s kojima su plemena<em> Aruak</em> stoljećima ratovala.<br /> Najnejasnija je kulturna granica na jugu, u današnjem Čileu; tu su Inke sebi podvrgnuli samo neka plemena Aruakanaca, dok su se ostala povukla još dalje na jug.<br /> LIT.:<em> A. Baessler,</em> Altperuanische Metallgeräte, Berlin 1906. —<em> E. Fuhrmann, </em>Peru, Darmstadt 1922. —<em> R. d’ Harcourt,</em> L’ Amérique avant Colomb, Paris 1925. —<em> P. Rivet,</em> Le Travail de 1’ or en Colombie, 1926. —<em> Th. W. Danzel, </em>Handbuch der Präkolumbischen Kulturen in Latein-Amerika, Hamburg i Berlin, 1927. —<em> M. Schmidt,</em> Kunst und Kultur der Peru, Berlin 1926. —<em> H. Leicht,</em> Indianische Kunst und Kultur, Ein Jahrtausend im Reiche der Chimu, Zürich 1944. —<em> C. W. Bennett,</em> The Andean Civilizations, Handbook of South American Indians, Washington 1946. —<em> Isti,</em> The Archeology of the Central Andes, ibid. —<em> H. Waldegg,</em> Stone Idols of the Andes Reveal a Vanished Poeple, National Geographic Magazine, 1946.—<em> H. Doering Ubbeholde,</em> The Art of Ancient Peru, New York 1952. —<em> M. Viličić,</em> Umjetnost predkonkvistadorske Amerike, Zagreb 1957.<br /> V.<em> Anglosaksonska Amerika i Latinska Amerika.</em><tab>M. Vil.</tab>",1,,"Anglosaksonska Amerika; Latinska Amerika"
ANGLOSAKSONSKA AMERIKA,90,"<strong>ANGLOSAKSONSKA AMERIKA.</strong> Amer. kontinent ulazi kasno u sferu one umjetnosti, čije su tradicije potjecale od klasične antike. Civilizacije Indijanaca na stepenu primitivnih naroda održale su se do danas u nekim dijelovima Juž. Amerike i Srednje Amerike, dok je u Sjevernoj Americi asimilirana civilizacija Zapada, a zadržani su u određenoj mjeri neki elementi vlastite tradicije.<br /> Prve dokumente o Americi nakon konkviste dali su amateri, koji su pratili neke od ekspedicija u novootkrivene zemlje; tako John White, koji je pratio W. Raleigha 1585—90 na pohodu na Zapad i slikao u akvarelu Indijance i njihov folklor, zatim Thomas Harriot, koji je boravio u Americi 1585, i Jacques Le Moyne, koji je na Floridi boravio 1564. Radove Whitea i Le Moynea publicirao je u bakrorezu Théodore de Bry u svojim<em> Grands voyages 1591.</em><br /> U vremenu nakon konkviste i postepenog doseljivanja Španjolaca, Portugalaca, Engleza, Holanđana i Francuza počele su se diferencirati stilske razlike u granama umjetnosti prema nacionalnoj pripadnosti naseljenika, koji su zauzeli pojedina područja. U Juž. i Srednjoj Americi, kao i u juž. pokrajinama Sjev. Amerike prevladava utjecaj Španjolske i Portugala, a u ostalom dijelu Sjev. Amerike premoćan je utjecaj stilova, koji su vladali u Engleskoj, Holandiji i Francuskoj. Ovi će se utjecaji održavati sve do prelaznog razdoblja iz XIX u XX<em> st.</em><br /> <strong>Arhitektura.</strong> Nakon kontakta, koji nastaje putovanjima Kolumba i ostalih konkvistadora između Evrope i Amerike, započinje naglo iseljivanje Evropljana u novo područje. Tada dolazi do izgradnje novih arhitektonskih objekata i do nastajanja mnogih novih naselja i gradova na tlu Amerike. Prva naseobina, koju je osnovalo stotinjak Engleza, spominje se 1607 u Virginiji na rijeci James, 1620 utemeljeno je mjesto Plymouth, a 1622 mjesto Nassau na rijeci Delawarte s holand. useljenicima, koji su cijeli kraj proglasili »Novom Nizozemskom«. God. 1628 osnovan je Salem, a cijeli kraj oko njega proglašen je engl. kolonijom kao provincija Massachussetts; 1643 postoje već »Ujedinjene kolonije Nova Engleska«, koje se sastoje od područja Massachussetts, Plymouth, New Haven i Connecticut. Jugozap. krajevi nalazili su se pod španj. utjecajem, koji se u arhitekturi odrazuje kao stil katoličkih misija, a nosi u sebi elemente španj. baroka<em> (churriguerrizam), </em>uz elemente, koji se formiraju funkcijom utvrđenih samostana. Još i danas postoje građevni ansambli misija, koji su podignuti potkraj XVIII i u poč. XIX<em> st.,</em> kao što su San Juan Capistrano (1776), Santa Barbara (1785), San Carlos de Borromeo kod mjesta Montereya, Cal. (1770) i San José u državi Texas (1701).<br /> Pod franc. kulturnim utjecajem razvio se uglavnom grad New Orleans (osnovan 1718) u državi Louisiana, koja je od 1803 u sastavu USA.<br /> Kolonijalni odnos sjev. dijela prestaje 4. VII. 1786: iz njega nastaju današnje USA. Centar je vlade Washington, a pojedine države Unije imaju svoje posebne vlade. Do tog doba bila je Sjev. Amerika kolonija bez vlastite industrije, jer je Engleska već onda zakonima zabranila osnivanje takvih poduzeća izvan matice zemlje. Industrijski proizvodi za sve životne potrebe uvozili su se, a domaća je proizvodnja bila ograničena na poljoprivredu i šumarstvo. Uvozna i izvozna trgovina bila je veoma razvijena i, uglavnom, pod vodstvom Engleza.<br /> God. 1615 osnovali su Holanđani današnji New York, pod imenom Nieuwe Amsterdam, 1684 slijedi Philadelphia (koja 1777 broji 21.200<em> st</em><em>.,</em> 1800 god. 70.300, 1850 god. 409.000, 1870 god. 1,000.000) kao najveći grad amer. kontinenta u ono doba. Analogan je porast stanovništva u gradovima na cijelom sjev. dijelu, a na jugu se odvija mnogo sporije. — Gradnje prvih naselja, iz doba t. zv. »pionira«, bile su većinom od drva. Uređaj, namještaj, posuđe, alat, gotovo sve, što je potrebno za život doseljenika, dobavljalo se još duže vremena iz Evrope. Uz sirove brvnare građene su, iako rjeđe, kuće od kamena lomljenca. Način građenja uvjetovala je u mnogim naseljima i potreba obrane od domorodaca. — Tamo, gdje su prilike dopuštale veću sigurnost, građene su skeletne kuće s oplatom.<br /> Oko sredine XVII<em> st.</em> uvedene su pilane, koje su u početku XIX <em>st.</em> usavršene u tolikoj mjeri, da se moglo pristupiti tipiziranoj serijskoj proizvodnji drvenih kuća skeletne konstrukcije s oplatom. Prema statistici iz 1929 stanovalo je u Sjev. Americi 80 mil. ljudi u drvenim kućama. Kuće od kamena lomljenca građene su rjeđe za stanovanje. Izuzetak čine holand. naseobine. Opeka se počinje upotrebljavati tek potkraj XVII<em> st.</em> Ispočetka je dovoze iz Holandije. Opekom se gradilo većinom na jugu; do danas je od ovakvih kuća preostalo jedino temeljno ziđe, najviše u Jamestownu (N. Dak.). I najstarija crkva u USA građena je od opeke (danas djelomice obnovljena), u St. Luke’s Isle of Wight Country (V.) iz 1632; ima gotički prozor. Od 1680 postoje u Salemu i Medfordu (Mass.) ciglane, koje proizvode opeku formata 6,25 × 11,25 × 22,50<em> cm</em><em>;</em> ona gotovo odgovara današnjem standardu, a 1696 upotrebljavaju u Virginiji opeku, pečenu u samoj zemlji. — Potkraj XVIII<em> st.,</em> još je u Sjev. Americi produkcija građevnog materijala ograničena samo na grube tesarske i kovinarske proizvode. Sve građevne dijelove, koji prelaze skromne potrebe, naročito predmete od ljevenog metala, trebalo je uvoziti iz Evrope (još 1778 uvoze se iz Evrope gotovi prozori zajedno sa staklom, koji se ne proizvode u USA). Do 1700 upotrebljavaju »Marijino staklo«, tanke kamene ploče tinjca, nauljeni papir i sl. — Do kraja XVIII<em> st.</em> uglavnom nema u Sjev. Americi gradnja nastalih na način, kakav je bio uobičajen u Evropi, t. j. diobom rada na projektanta (arhitekta) i izvođača. U doba izgradnje prvih naseobina, tesarski i zidarski majstori mogli su još zadovoljavati potrebeprojektiranja i izvedbe. Prvi useljenici još su umjeli i običavali sami graditi kuće oko grubo zidanih kamenih ognjišta. — Potkraj XVIII<em> st.,</em> pojavom arhitekta-projektanta, koji je uglavnom dolazio iz Evrope, preuzimaju se i stilski oblici iz zemalja, iz kojih su potjecali ti arhitekti. Oblici se ponešto modificiraju, takoreći nacionaliziraju.<br /> Ako se prirodnim razvitkom smatra ono, što je izvan kontrole pojedinca, nešto elementarno, može se razvoj prilika u Sjev. Americi označiti nekom vrstom prirodnog razvitka pod uslovima »neotehnike«. — Pojavom automobilizma razvila se potreba gradnje guste i nadaleko razgranate mreže asfaltnih i betonskih cesta <em>(highways),</em> jednosmjernih križanja, mostova, benzinskih stanica. — Automobilizam je uvjetovao i mogućnost stanovanja u prizemnim »vrtnim« naseljima, koja su automobilom razmjerno brzo dostiživa. Takva naselja danas povećavaju teritorij gradova u gigantskim razmjerima. Iz automobilizma i cestovne mreže, stvorene zbog njega uzduž i poprijeko sjevernoamer. kontinenta, razvio se moderni nomadizam<em> trailera</em> (vozila s prikolicom, karavana). Etape razvitka arhitekture u USA nižu se ovim redoslijedom:<br /> <em>Kolonijalni stil</em> (1630—1800);<em> kasni kolonijalni stil</em> (1790— 1820);<em> grč. stil »Greek Revival</em>« (1820—1860);<em> period »parvenija« </em>(eklekticizam, 1860—1880);<em> epoha romantike,</em> s prvim pokušajem osamostaljenja (Henry H. Richardson; 1876—1893);<em> stil svjetske izložbe u Chicagu 1893,</em> t. j., eklekticizam, orijentiran uglavnom prema rim. antiki (1893—1917);<em> doba prodiranja »Moderne«</em> iz Evrope počevši od 1923.<br /> Prilikom vojnih operacija kod oslobođenja i stvaranja USA, u Ameriku dolaze s Lafayetteovom vojskom i franc. inženjeri. Kako je među njima bilo arhitekata i urbanista, to i mnoge gradnje iz onog vremena nose karakter franc. klasicizma. Major Pierre L’Enfant izradio je regulacionu osnovu za grad Washington. Prije osnove L’Enfanta postojao je projekt »Penn«, u kome je 1681 određen tip pravokutnih blokova za grad Philadelphiu God. 1792 počinje značajna gradnja saveznog<em> Capitola</em> u Washingtonu, koja je dovršena uglavnom definitivno 1865; do 1827 radili su na njoj George Hadfield (Englez), William Thornton (rodom iz Zap. Indije), B. H. Latrobe i C. H. Bulfinch. Oko 1850 rekonstruirana je kupola, a zgradu su proširili Robert Mills i Th. Walter. — Thomas Jefferson (1743—1826) bio je 1801—09 predsjednik USA; on posvećuje dio svojih financijskih sredstava građevinarstvu, zastupa palladijanizam, koji se očituje i na njegovoj kući. — Benjamin Henry Latrobe (1764—1820) učio je kod arhitekta-arheologa Cockerella u Engleskoj te u Leipzigu; oko 1800 projektira vodovod za Philadelphiu, 1798 gradi<em> Bank of Pennsylvania </em>u Philadelphi-i u jonskom stilu, kasnije crkvu<em> Christ Church</em> u Washingtonu i<em> St. Paul</em> u Alexandri-i (Va.), obje u neogotičkom stilu, 1806—18 rimokatoličku katedralu u Baltimoreu u »rimskom« stilu, 1810 obiteljsku kuću<em> The Marhoe House</em> s kupaonicom i W. C. (water-closet). Glavni je dio njegove djelatnosti suradnja kod gradnje<em> Capitola</em> USA u Washingtonu, gdje se ističe izvedbom intérieura. — Iz »škole« Jefferson-Latrobe izlaze R. Mills, W. Strickland i Th. U. Walter. — Charles Bulfinch (1763—1844) boravio je 1785—87 u Engleskoj. Njegov klasicizam nema obilježja običnog kopista, već on daje svom djelu specifično amer. notu. Stari Capitol u Connecticutu i Capitol u Bostonu primjeri su takva autohtonog primjenjivanja klasicizma. — Isaiah Rogers (1800—1861) gradio je interesantan hotel<em> Tretmont House</em> u Bostonu 1828—29, koji se može nazvati prvim hotelom u modernom smislu u Americi. — Richard Upjohn istakao se kao graditelj katedrala u neogotičkom stilu. — U New Yorku zastupa smjer <em>Greek revival</em> (obnovljena grč. arhitektura) kroz prva dva decenija XIX<em> st.</em> u prvom redu John McComb Jun., koji gradi<em> City Hall</em> (gradsku vijećnicu) u New Yorku.<br /> U amer. arhitekturi dolazi do izražaja duh romantike u poč. XIX<em> st.</em> jednako kao i u Evropi, uglavnom kod crkvenih gradnja u maniri neogotike. U New Yorku se ističu arhitekti R. Upjohn, sa crkvom<em> Trinity Church</em> iz 1846, i James Renswick, s katedralom <em>St. Patrick,</em> koja je građena od 1854 (dva tornja, visoka 110<em> m</em><em>); </em>godina 1887, kada je dovršena, postaje značajna za cijelo suvremeno graditeljstvo. Tada je započeta prva gradnja s potpunim čeličnim skeletom, t. zv.<em> Tacoma Building</em> u Chicagu. Holabird i Roche poduzeli su za ono doba još vrlo riskantan pothvat. Isključivom primjenom čelične skeletne konstrukcije kod gradnje visokih kuća otvoren je put razvitku gradnje nebodera. Prije<em> Tacoma Buildinga</em> nosila je rekord gradnja<em> Home Insurance Building</em> (Chicago) sa svojih 10 spratova, koju je 1884 izveo William Le Baron, djelomično u čeličnom skeletu; danas je zovu »ocem nebodera«. — William Le Baron Jenney (1832—1907) školovao se u Parizu na <em>École Polytechnique</em> i<em> École Centrale;</em> kod njega je radila većina arhitekata (kao Sullivan), koji su kasnije zastupali najnapredniji smjer<em> (Čikaška škola).</em><br /> Izložba 1876 u Philadelphi-i, prigodom stogodišnjice oslobođenja USA, znači kulminaciju popuštanja importiranom stilskom sentimentalizmu. Tom prilikom ističu se svojim kritičkim stavom i svojim nastojanjem, da srede opće prilike u građevinarstvu u USA, u prvom redu Henry Hobson Richardson, a na poseban način Richard Morris Hunt i Charles Follen McKim. Richardson ide samostalnim putovima te nastoji da iz karaktera građevnog materijala izvede odgovarajuće oblike.<br /> Novi eklekticizam, počevši od svjetske izložbe 1893 u Chicagu, zastupa ekipa McKim, Mead i White, osnovana 1879. Temelj njihovoj orijentaciji daje pariška<em> École des Beaux-Arts. — </em>Od predstavnika eklekticizma XX<em> st.</em> ističu se i Cass Gilbert, koji se ne drži striktno neke stalne linije rim. klasicizma (izgradio je jedan od najistaknutijih nebodera New Yorka<em> Wôolworth Building,</em> 1913, u oblicima bližim gotici), te grupa G. G. Goodhue, Ralph Adams, Cram i Fergusson. Na izložbi u San Diegu 1915, koja je bila sastavni dio svjetske izložbe u San Franciscu, pokazuje ova grupa mogućnosti primjene neke vrste domovinskog stila naročito u jugozapadnim krajevima USA.<br /> Kao primjer, na kojem se može slijediti razvitak stilske arhitekture, mogu poslužiti mnoge gradnje univerziteta, koje su nastajale u dužem razdoblju. Ti su sklopovi u znatnim razmjerima upotpunjeni 1890—1920. Iz Engleske preuzet je običaj, da se univerzitetske zgrade podižu izvan grada, kao zasebni ansambli usred velikih kompleksa travnjaka i šuma. Zgrade se većinom smještavaju pravilno oko slobodnog prostora, koji se naziva »Campus« (najstariji je »Campus« onaj univerziteta Harvard). Planski razvoj počinje 1819 prilikom izgradnje prvih dijelova<em> University of Virginia</em> u Charlottes villeu (Va.); gradi ih Thomas Jefferson. <em>Harvard University</em> i <em>College</em> iz 1636 u mjestu Cambridge (predgrađu Bostona), predstavlja ansambl zgrada u kolonijalnom stilu<em> (Georgian style), </em>koje su nastajale sve do danas. U Bostonu stvoren je uoči 1914 velik kompleks<em> Massachusetts Institute of Technology,</em> što ga je izgradio arhitekt Welles Bosworth služeći se dekorativnim elementima jonskog stila. Kasnije su dograđene u neposrednoj vezi višespratne stambene zgrade za nastavnike, bez obzira na postojeću cjelinu, na način engl. dvoraca XVI<em> st.</em> Pritom se imitiraju historijski stilovi, kakvi su se primjenjivali kod gradnje takvih institucija u Velikoj Britaniji (Oxford, Cambridge).<br /> U gradovima (na pr. Philadelphia, Washington, Boston i dr.) uvedeni su dijagonalni »prodori« kroz pravokutnu shemu izgradnje, koji su zasađeni zelenilom. U New Yorku su takve dijagonale izostale, ali je u centru ostao neizgrađen golempravokutni kompleks, današnji<em> Centralni park,</em> koji svojim položajem usred potpuno izgrađenog dijela grada vrši funkciju »pluća« grada.<em> Centralni park</em> parkiran je 1856 nepravilno i slobodno, po uzoru na engl. shvatanje, a po osnovi F. L. Olmsteada st. Dokazano je, da se Olmstead poslužio istim uzorom, po kojem je uređen i park Jurjaves (Maksimir) u Zagrebu, a koji je nastao pod utjecajem publikacije o vrtovima H. L. H. Pücklera-Muskaua (1785—1871) iz 1834. — Grad Baltimore ima u prostranim kompleksima vrtnih predgrađa<em> Roland park, </em>najstarije i najbolje uređeno naselje Sjev. Amerike. Najveći park-plažu, <em>Jones Beach State Park, </em>izvela je država.<br /> God. 1930, zbog krize u privatnoj izgradnji, država intervenira pomoću fonda<em> Federal Government’s Relief.</em> Kapital fonda utrošen je na javne zgrade u Washingtonu i drugim gradovima, te za javne radove (uređaji luka i hidroelektričnih centrala, na pr. brane Tennessee).<br /> Uz najotmjeniju ulicu New Yorka (zapadno od Grand Centrala),<em> Fifth Avenue,</em> izgrađeni su u 1930—33 najveći neboderi Sjev. Amerike: 500<em> Fifth Avenue Building</em> (58 etaža),<em> Empire State Building</em> (85 etaža, 1929—31, arhitekti Shreve, Lamb i Harmon), te<em> Rockefeller Center Radio City</em> (70 etaža, 1932—40, arhitekti Raymond Hood, Fouilhoux, Corbett, Harrison, Mc-Murray, Reinhard, Hofmeister).<br /> Najveća sportska dvorana do 1931 bila je<em> Convention’s Hall </em>u Atlantic Cityu (N. J.), koja može primiti do 40.000 gledalaca. Svaki veći grad posjeduje svoj »Auditorium«, koji se obično sastoji od jedne goleme dvorane za masovne priredbe, a često i od cijelog sklopa manjih i većih dvorana. »Auditorium« se očigledno razvio iz hist.<em> Meeting Housea,</em> te odgovara, u današnjem povećanom mjerilu, tradicionalnim potrebama. Stadioni se grade redovito uz univerzitete. — U stambenoj izgradnji prilično je raširen tip t. zv.<em> Apartmenthousea,</em> koji je neka vrsta najamne kasarne. Ovoj vrsti mnogospratnih (uglavnom između 6 i 10 spratova) stambenih zgrada posvećuje se pažnja u tom smislu, da vanjski izgled zadovoljava, a stanovi da su snabdjeveni sa što više komfora. Oprema stanova udešena je prema specifično amer. prilikama. U Sjev. Americi, kao i u svim anglosaksonskim zemljama, ipak je najrašireniji način stanovanja u vlastitoj kući. — Problem veze radnog mjesta s domom naročito je akutan u najvećim gradovima. Prostrani kompleksi za parkiranje automobila postali su karakteristični i za okoliš raznih mjesta za razonodu i oporavak (na pr. sportske arene i plaže). S tim u vezi razvija se i specifični stambeni tip, t. zv.<em> Tourist-camps,</em> te hotelska naselja uz stanice automobilskih servisa. U posljednje doba grade se t. zv.<em> Trailer-cars,</em> metalne kućice na kotačima, koje se prikopčaju o auto. God. 1938 stanovalo je u USA oko 300.000 ljudi u takvim kućicama. — Da bi potakla izgradnju radničkih naselja<em> (housings), </em>osnovala je država<em> Division of Subsystem Hiresteads</em> kao drž. ustanovu, koja financira i subvencionira ove gradnje. Karakter izgradnje odgovara industrijski razvijenoj zemlji: materijal je relativno jeftiniji od radne snage. Konstrukcije, koje se proizvode serijski, razvile su se do visokog stepena.<br /> Naprednu liniju, koju zastupa Čikaški krug poslije Le Barona i Richardsona (u koji kasnije idu L. Sullivan i F. L. Wright), predstavljaju Daniel H. Burnham i John Wellborn Root (1850 —1892). J. W. Root, koji se 1873 udružuje sa D. Burnhamom, ubraja se još medu pionire iz vremena prije Čikaške izložbe. On uspijeva izvesti u Chicagu svoj<em> Monadnock-block</em> sa 18 etaža, ali ne kao skeletnu gradnju, već s glatkim nosivim zidovima. T. zv.<em> Masonic Temple</em> u Chicagu bio je 1891 sa svoja 22 sprata najviša zgrada ove vrste na svijetu. — Osam godina nakon Richardsona, 1874, studira na<em> École des Beaux-Arts</em> u Parizu Američanin Louis Sullivan (1856—1924), koji obilježuje narednu etapu razvitka specifično amer. arhitekture. On se oštro suprotstavio jakom valu eklekticizma, koji uz »bezimenu arhitekturu« prevladava u Americi. Sullivan je napisao publikaciju u formi biografije, u kojoj je iznio svoje poglede na suvremene probleme arhitekture,<em> Autobiography of an Idea</em> (1924). Svojom gradnjom <em>Palače prometa</em> na svjetskoj izložbi u Chicagu 1893 on prvi put ističe tezu funkcionalizma i oslobađanja od t. zv. »stilske arhitekture«.<br /> Atmosfera, puna suprotnosti, našla je svoj umjetnički oblikovan izražaj u kompleksnom djelu Franka Lloyda Wrighta. Između »velike trojice« — Wright, Loos, Le Corbusier — Wright je vremenski prvi, koji svojim djelom postavlja standard za suvremenu arhitekturu u poč. XX<em> st.</em> Taj standard razvija se na liniji, koju su pripremili Richardson i Sullivan tražeći istinitost i organičnost. F. L. Wright provodi mladost na farmi svojih roditelja u državi Wisconsin. Prve su gradnje, na kojima se praktički okušava: staje, hambari, vodotoranj-vjetrenjača na domaćem gospodarstvu. Tako se u njemu razvijaju raznovrsne sposobnosti, koje određuju smjer njegovu životnom djelu: poštovanje prema prirodnim osobinama građevnog materijala, ljubav za prirodu, smisao za život kraj ognjišta, kakav se u Americi oduvijek kultivirao. Najupadljiviji je kod Wrighta njegov smisao za organičnost. U neprekidnoj stvaralačkoj aktivnosti, počevši od osamdesetih godina XIX<em> st.</em> do svoje smrti, dakle u toku više od 70 godina, imao je Wright prilike da kaže svoju riječ o svemu, na što se može odnositi suvremena problematika u arhitekturi i urbanizmu. Osim nekoliko osamljenih projekata za gradske nebodere (San Francisco, neizvedeni projekt nebodera u Chicagu), ističe se njegova izložbena zgrada<em> Galerije Guggenheim</em> u centru New Yorka. — Oko gotovo legendarne ličnosti tog borca za više ciljeve okuplja se i veći broj istomišljenika, kojima on pruža priliku, da razviju svoje ideje i sposobnosti. Tako je nastao<em> Taliesin Fellowship,</em> sklop zgrada podignut oko 1930 u udaljenom i slikovitom predjelu države Wisconsin.<em> Taliesin</em> ima služiti mladim umjetnicima, u prvom redu arhitektima, da provedu život u radu i istraživanju aktuelnih pitanja, pod idejnim okriljem velikog majstora.<em> Taliesin</em> nazvao je Wright u svoje doba i prvu vlastitu kuću u Spring Greenu (Wisc.), u kojoj je sebi već u mladosti stvorio vanjski okvir i atmosferu prema svojim subjektivnim umjetničkim težnjama i pogledima na život. Način, na koji Wright pristupa problematici zadataka počevši od prvih dana svoga rada, te njegova arhitektonska ostvarenja svratili su na sebe intenzivnu pažnju mnogih arhitekata u Evropi, čim su ti radovi prvi put publicirani (oko 1910). — Počevši od 1900 do 1940 Wright se u bezbroj prilika javlja perom (oko 90 objelodanjenih tema), da bi iznio svoje poglede o općenitim i aktuelnim pitanjima suvremene arhitekture; on ide prvenstveno u red ideologa evolucionizma. Među Wrightove realizacije idu obiteljske kuće, pune poezije i rafinirane neusiljenosti, ili reprezentativne građevine (njegov hotel<em> Imperial</em> u Tokyu, 1916—20). Ima brojne sljedbenike u mladoj generaciji amer. arhitekata.<br /> Od 1923 stalno boravi u Americi Richard Joseph Neutra, rođen 1892 u Beču, predstavnik evr. arhitekture po svom školovanju (1912—14) kod Adolfa Loosa i studijem u Švicarskoj (1919 —20). Neutra se ubrzo upoznaje s novim ambijentom i izrađuje studije za rješavanje specijalnih problema (velike željezničke stanice, urbanističke asanacije gradskih središta, tip trgovačke kuće i t. d.), publicira značajne rasprave o stanju građevinarstva u USA, koje štampa u Evropi na njem. jeziku (1927 i 1930). U tim publikacijama karakterizira današnju i buduću amer. arhitekturu kao posljedicu »neotehnike«, koja se razvila iz »paleotehnike«. Neutra razvija arhitektonsku djelatnost u smjeru jakog evr. utjecaja; projektirao je obiteljske kuće (uglavnom u Kaliforniji) i ansamble prizemnih zgrada za osnovne škole, koje imaju u USA reformatorsko značenje. Po arhitektonskom formalizmu Neutra je vrlo blizak L. Miesu van der Rohe.<br /> Komparirajući dva izraza arhitekture, koji obilježuju novo građenje u USA prije definitivnog dolaska Waltera Gropiusa 1937 na univerzitet Harvard, nastaje ova situacija: u posljednjem deceniju pridružuju se evr. ekipi novi ljudi, koji pokušavaju osim uobičajenog importa, koji potječe s<em> École des Beaux-Arts</em> u Parizu, presaditi u USA i druge tekovine sa starog kontinenta. God. 1937 su na istaknutim nastavničkim položajima na<em> Harvard-University</em> u Bostonu Walter Gropius i Marcel Breuer, dok Ludwig Mies van der Rohe surađuje u Chicagu s arhitektima Holabirdom i Rootom, koji su 1928 tamo izgradili poznati neboder <em>333 Michigan Building.</em> Od 1938 Mies van der Rohe je nastavnik na tehnici u Chicagu. Njegovi kristalno čisti neboderi od čelika i stakla, koji su nastali nakon 1950, našli su u cijelom svijetu velik broj imitacija. Sva trojica arhitekata istakli su se svojedobno djelatnošću u<em> Bauhausu</em> u Weimaru i Dessau-u, dakle kao vođe suvremene evr. arhitekture. Prije dolaska R. Neutre, rade u Americi ovi evr. arhitekti: od 1881 Albert Kahn (Nijemac), koji se specijalizira za gradnju tvornica automobila (uglavnom koncentrirane u Detroitu); od 1908 André J. Fouillhoux (Francuz), koji nakon studija u Parizu stalno surađuje u raznim ekipama u Americi (A. Holm, R. Hood, W. Harrison, i t. d.); od 1920 William Lescaze (Švicarac), koji u suradnji sa Američaninom G. Howeom gradi u Philadelphi-i neboder<em> Saving Fund Society</em> (1932); od 1923 Eliel Saarinen (Finac), koji 1924 postaje nastavnik za arhitekturu na<em> Michigan University</em> (umro 1950). — U vrijeme, kad su Gropius, Breuer i Mies van der Rohe počeli radom u USA (oko 1937—38), očituju se već u širokim razmjerima posljedice izložbe u Chicagu iz 1933—34, koja je bila priređena pod parolom <em>Century of Progress.</em> Između izložbe u San Franciscu 1915 i ove izložbe odumrla je arhitektura stupovnih redova antike i renesanse. Nakon<em> National Archives Buildinga</em> u Washingtonu, koji je izgrađen 1935 primjenom elemenata korintskog stila prema osnovi Johna Rusella Popea, nema većih gradnja s obilježjima klasicističkog eklekticizma. To ipak ne znači, da je teren bio pripravljen, a kamo li da su nastali povoljni uvjeti za arhitekte, koji su došli iz<em> Bauhausa.</em> Prava slika stanja stječe se tek ocjenom drugih karakterističnih događaja: 1922 pobijedio je R. Hood, u suradnji s Johnom Mead Howellsom, svoje amer. kolege i evr. sudionike kod međunarodnog natječaja za neboder<em> Chicago Tribune.</em> Pobjeđuje svojim gotičkim tornjem, koji je i izveden. Drugu nagradu dobio je Eliel Saarinen, koji se, po formalističkom shvaćanju zadatka, nije znatno razlikovao od Hooda i Howellsa, kao ni od shvaćanja amer. arhitekata uopće. Saarinen, koji je još 1904 gradio glavnu željezničku stanicu za Helsinki modernistički-dekorativno, ostaje od 1922 u Americi kao rukovodilac<em> Cranbrook Academy of Architecture</em> u Birminghamu (Mich.).<br /> Neočekivano jak utjecaj vršila je na nov razvitak arhitektonskog formalizma u USA izložba dekorativne umjetnosti 1925 u Parizu. Dekorativno-modernistički stav konkretizira se u Americi 1933—34 do formule na izložbi<em> Century of Progrees</em> u Chicagu, a jak impuls dobiva opet na svjetskoj izložbi u Parizu 1937. Taj stav, koji nastaje u traženju kompromisa, stvara najtežu zapreku na putu prema zdravom razvitku suvremenog arhitektonskog oblikovanja, jednako za Ameriku, kao i za Stari Svijet. — Izložba <em>Century of Progress</em> stavlja arhitekturu u USA i opet na kolosijek dekorativnosti, a da se uz to ipak koriste tekovine razvitka, koji potječe od Le Corbusiera. Njega međutim smatraju nepodesnim »puritancem« i taj puritanizam nastoje oživjeti raznim efektima, koje dopušta upotreba modernih dekorativnih elemenata.<br /> U Americi danas, po svojem stavu prema arhitektonskom oblikovanju, postoje tri glavne grupe (ili smjera):<br /> <em>Klasicistički eklekticizam</em>, koji je između 1915 i 1933 izgubio svoj dominantni položaj i sada se uglavnom preživio.<br /> <em>Modernizam,</em> koji je u godinama oko svjetske izložbe u Chicagu (1933—34) osvojio pozicije, što ih je ranije držao historicizam. Nakon prelaznog stadija, što ga predstavlja gradnja hotela<em> Shelton </em>u New Yorku (1922), razvija se modernizam u reprezentativni stil za kapitalne gradnje: neboder<em> Empire State Building</em> u New Yorku (1929—31), ansambl nebodera<em> Rockefeller Center</em> u New Yorku (1932—40). Uz Eliela Saarinena priklanja se tom načinu i Albert Kahn, kad se od njega traži dopadljivost (na pr.<em> Ford Engineering Building,</em> Dearborn, Mich.).<br /> Ostali Evropljani u Americi, među kojima su William Lescaze, Oscar Stonorov, Pietro Belluschi, te sinovi Eliela Saarinena i Alberta Kahna, tvore danas uz »veliku trojicu« iz<em> Bauhausa, </em>na svoj način, idejnu cjelinu, kojoj se pridružuju i neki domaći arhitekti mlađe generacije. Pod rukovodstvom ustanove<em> Museum of Modem Art u</em> New Yorku organiziran je komitet za arhitekturu, kome je na čelu Philip L. Goodwin, koji je 1939 sagradio zgradu ove ustanove u New Yorku. —<em> Museum of Modern Art </em>izdaje publikacije, kojima vrši važnu propagandu u duhu principa onog suvremenog evr. arhitektonskog oblikovanja, koje zabacuje kompromise dekorativnog modernizma. »Treća grupa«, koju predvode arhitekti iz Evrope, ograničava se na odgojni rad u elitnim institutima (projektiranje objekata malog opsega, uglavnom obiteljskih kuća). — Walter Gropius, u suradnji s Marcelom Breuerom, izgradio je nekoliko takvih kuća, kod kojih su obojica nastojali uskladiti tradicionalne navike amer. života s idejama pokreta<em> Neues Bauen</em> iz Evrope. Oni se trude, da što više udovolje zahtjevu »neusiljenosti«, koja je preduvjet za uspjeh kod prosječnih Američana.<br /> Ako se sva ova nastojanja promatraju sa stajališta odnosa dviju civilizacija, t. j. evropske prema američkoj, onda proizlaze ovi zaključci o izgledima i mogućnostima za dalji razvitak amer. arhitekture. 1. U USA postoji u okviru naprednih nastojanja kao stvarnost životno djelo Franka Lloyda Wrighta, uključivši i reformatorsku stranu njegova djelovanja, koje je takoreći organski povezano s ambijentom i njegovim tradicijama. 2. Impulsi iz Evrope, koje danas zastupaju neki arhitekti useljeni iz Srednje Evrope, treba tek da prođu određeni proces afirmacije. Amerika je dosad već gotovo navikla na takve impulse, koji su u prvom redu potekli iz Pariza, a u ranije vrijeme iz Londona.<br /> 3. Mada se Evropljaninu čini pretjeranim, ako historik amer. arhitekture Thomas E. Tallmadge 1929 piše: »Amerika vodi svijet u arhitekturi« — zato, što je Chicago svijetu »darovao« neboder (»Creation of the skyscraper, a Chicago-gift to the world«) — ipak je Evropa mnogo kasnije od Amerike obavezno uvela water-closet, kupaonice, električnu sijalicu, dizalice, tipizirane okove, uredske uređaje i dr. Prema tome će rad evr. arhitekata, koji žive u USA, sa stajališta evr. perspektiva, možda imati više učinka na samu Evropu, nego na Ameriku. To se vidi i po tome, što u Evropi s velikim interesom prate svako novatorstvo kod građenja u USA.<br /> Na svjetskoj izložbi 1939 u New Yorku evr. su države zastupali isključivo arhitekti, koji su se istakli u rješavanju problematike »novoga građenja« (osim Francuske, Italije i SSSR). Paviljon Švedske izgradio je Sven Markelius, Švicarske — W. Lescaze i J. R. Weber, Finske — Alvar Aalto, Belgije — H. van de Velde i Victor Bourgeois. I ostale države bile su zastupane paviljonima, koji su povjereni istaknutim arhitektima kao: Boris Jofan i Karo Alabjan (SSSR), Expert i Patout (Francuska), M. B. Vici (Italija), Jan Cybulski i Jan Galinovski (Poljska), D. F. Sothouer (Nizozemska), Stanley Hall, Easton i Robertson (Velika Britanija). Paviljon Brazila izgradili su Oscar Niemeyer i Lucio Costa, potpuno u »evropskom« naprednom duhu. I kod amer. paviljona prevladavala je evr. škola.<br /> Za suvremene amer. prilike postao je tipičan Norman Bel Geddes, koji se specijalizira za novu vrstu formalizma, za aerodinamičnu liniju, pa je i prozvan »kraljem aerodinamične linije« <em>(king of the streamline),</em> naročito zbog svojih utopističkih projekata, među kojima se nalazi i prekooceanski brod od 100.000<em> t </em>bez dimnjaka. Mnoge takve utopije do danas su realizirane. Posljednjih godina prihvatila je industrija kućnog uređaja kod izradbe svojih predmeta »stil aerodinamične linije«. Počevši od automobila podređuju se tom diktatu mode hladionici, pisaći i računski strojevi, radioaparati, telefonski aparati i t. d. Na tim poslovima ističu se »designer« novih automobila Arzens i tvorci novih tipova pokućstva Charles Eames i Hermann Miller. Kao i kod svake mode, opaža se i kod mode aerodinamične linije, da se ona ne ograničava samo na određene predmete, već sve više zahvaća i trgovačke lokale, male obiteljske kuće (i tipizirane), a i veće objekte.<br /> Le Corbusier je održao u Chicagu referat, kome glavna tema sadržava sugestije za reorganizaciju izgradnje amer. velegradova; on u svojoj analizi ističe »moment dolara«. Prikazuje računski, kako stihijnost u izgradnji amer. velegradova zadire u džep svakog pojedinog građanina. Tim putem se Le Corbusier nada, da će pobuditi interes široke publike za svoje stajalište. Dosada međutim apel nije pokazao uspjeha. — Godina 1946 pruža opet priliku za jaku afirmaciju evr. »novog građenja« u USA. Ujedinjeni Narodi odabrali su za svoje sjedište New York; trebalo je izgraditi palaču za rad i reprezentaciju OUN. U New Yorku se 1947 sastala komisija (17 arhitekata, koji su zastupali zemlje članice OUN), koja je detaljno proučavala projekt, koji bi imao služiti kao podloga za funkcionalno pročišćivanje zadatka. Ameriku su zastupali arhitekti Wallace Harrison i njegov suradnik Max Abramovitz iz ekipe arhitekata, koji su 1940 izgradili<em> Rockefeller Center.</em> U projektu prevladava evropska teza o »novom građenju«.<br /> Naklada<em> Harvard University Press</em> 1947 izdaje opsežnu analizu problematike izgradnje amer. gradova. Autor je španj. arhitekt José Luis Sert, član<em> CIAM-a.</em> Pomoću vrlo opsežnog dokumentarnog materijala iz USA i drugih zemalja on nastoji informirati amer. publiku i stručnjake o svojim metodama kod pristupanja problematici izgradnje gradova. Djelo nosi propagandistički naslov: <em>Can our cities survive?</em> Treba sačekati rezultate sadašnje intervencije grupe<em> Congrès Internationaux d’Architecture Moderne</em> u pitanju, koje je povezano s elementarnim uslovima života u Novom Svijetu. <tab>A. Ai.</tab><br /> <strong>Slikarstvo</strong> Stambena zgrada je u novonaseljenim krajevima, u kojima nije bilo tradicije stanovanja u evr. smislu, bila osnovna potreba, pa je stoga graditeljska djelatnost bila u prvom planu obrtničkog i umjetničkog stvaranja. Kad je zadovoljen taj uvjet i kad su stvorene mogućnosti za viši životni standard doseljenika, spontano je došlo do pojave slikarstva i kiparstva. Kako su doseljenici primjenjivali iskustva stečena u domovini, a osim toga se stvarao postepeno sloj obrtnika, počelo je i slikarstvo na bazi amaterizma, da bi se zadovoljile potrebe stanovnika: cimeri za trgovine, bojadisanje kočija i sl. Rutina u svladavanju takvih zadataka dovela je gradske ljude na obali i u unutrašnjosti već potkraj XVII<em> st. </em>do samostalnog amaterskog slikarstva. Tome je pogodovalo i blagostanje u kućama trgovaca, koji su željeli du imaju i skladan unutrašnji uređaj, pa i slike. U to vrijeme dolazi u Ameriku nekoliko engl. slikara, koji izvršuju narudžbe bogatih trgovaca-patricija. Iz tog vremena najkarakterističniji su portreti anonimnih slikara »De Peyster boy«, »Ann Pollard« i »Thomas van Alstyne«. Kod nekih se portreta osjeća namještenost i uljepšavanje, a kod drugih prevladava beskompromisni realizam, koji uz nevješt, gotovo obrtnički postupak, ostvaruje djela posebne umjetničke vrijednosti, bliza ekspresionizmu XX<em> st.</em> U poč. XVIII<em> st.</em> uvoze se iz Evrope knjige, koje obrađuju građu o umjetnosti, a istovremeno se useljuju i umjetnici, ne mnogo vještiji od američkih, no oni donose nove i pomodne tekovine evr. slikarstva. To su portretisti<em> Justus Engelhardt Kühn</em> (? — 1717), Šveđanin<em> Gustavus Hesselius</em> (1682—1755), koji je dao sentimentalni portret Indijanca Lapowinsa, Škot<em> John Smibert</em> (1688—1751), omiljeli portretist otmjenih građana, i<em> John Wollaston</em> (djelovao 1749—67). Prvi značajniji slikar, Američanin rodom,<em> Robert Feke</em> (radio 1741—50), daje svojim modelima gotovo geometrijske oblike, a prikazuje ih u bogatoj odjeći. Uz njega se ističe<em> Joseph Badger</em> (1705—65). Jedina tema ostaje portret, i to realistički, jer naručitelj traži stvarnu sličnost. Taj je uvjet zadovoljavao, a osim toga svojim slikama dao i pikturalne vrednote, Američanin<em> John Singleton Copley</em> (1738—1815), koji je prakticirao u grafičkom atelieru; svoje uspjehe zahvaljuje svojoj nadarenosti. Slika svoj model kod rada, a u obradbi bliži je franc. slikarima dix-huitièmea nego engleskim. Za vrijeme amer. rata za nezavisnost otišao je u Englesku i postao uvažen i tražen umjetnik. Nakon Copleya odlazi u Englesku i njegov vršnjak<em> Benjamin West</em> (1738—1820), začetnik hist. slikarstva tipa XIX<em> st.</em> Njegov rad i ugled osigurali su mu čast predsjednika<em> Royal Academy</em> u Londonu u toku 28 godina. —<em> John Trumbull</em> (1756—1843), iz patricijske porodice, slika velike hist. ilustracije, u kojima prikazuje borbu Američana za nezavisnost u svježim bojama i studioznoj kompoziciji. Njegove dramatske scene, koje zaostaju za profinjenim portretima, još su i danas popularne, počevši od originala u washingtonskom Capitolu do reprodukcija u raznim tehnikama u privatnim kućama. Kao i Trumbull, londonski je đak<em> Charles Willson Peale</em> (1741—1827), značajan portretist, koji je za revolucije radio propagandne slike, a kasnije pokretne slike (»moving pictures«) s prikazima pomorskih bitaka i strahota. U okviru rada za prirodoslovni muzej naslikao je »Iskapanje mastodonta«. —<em> Ralph Earl</em> (1751—1801) slikao je realističke portrete, od kojih se ističe »Roger Sherman«. U Edinburgu je na školovanje otišao<em> Gilbert Stuart</em> (1755—1828), a nastavio ga kod Westa u Londonu, gdje doživljuje uspjehe. Po povratku u Ameriku slika velik broj portreta izvanrednom rutinom, od kojih su najzrelija tri portreta Washingtona. — Jaka je umjetnička ličnost<em> Washington Allston</em> (1779—1843). Studirao je u Londonu i zanio se za teze romantičara, koje je samo dijelom realizirao u pejzažima. Hist. kompozicije nije uspio svladati. Nakon povratka u USA nije uhvatio kontakt s amer. stvarnošću; slikao je i dalje španj. djevojke i tal. brdoviti pejzaž. Allstonov đak<em> Samuel F. B. Morse</em> (1791—1872) poznatiji je po svom izumu, telegrafu, nego po svojim vrijednim slikama, među kojima su snažan portret Lafayettea i genre-prikaz »Salon Carré« u Louvreu. Borio se protiv patricija Trumbulla i njegovih kriterija o primanju izabranih u Akademiju lijepih umjetnosti. Osniva demokratsko udruženje<em> National Academy of Design,</em> koje je primalo za članove umjetnike bez obzira na socijalno podrijetlo. — Prvi Američanin, koji je studirao u Parizu,<em> John Vanderlyn</em> (1776— 1852), posvetio se aktu, koji je u Americi bio podcjenjivan i zabranjivan od vjerskih krugova. Njegova »Arijadna« izazvala je ogorčenje, pa je prešao na hist. tematiku. Naslikao je vedutu Versaillesa, jedno od najvećih platna u povijesti umjetnosti. — <em>Thomas Sully</em> (1783—1872) uživao je ugled zbog svojih vještih portreta, kod kojih iznenađuje zrela slikarska faktura, ali fizionomije ne odražavaju unutrašnji život. Zanimljiviji je njegov suvremenik<em> Charles Bird King</em> (1785—1862), koji je rutinirano radio mrtve prirode na najvišem stupnju »trompe-l’œila«, često s inventarom, koji bi danas bio nazvan nadrealističkim (»Ispraznost umjetnikova sna«).<br /> Zbog sve jače migracije prema zapadu i porasta blagostanja u unutrašnjosti razvio se u poč. XIX<em> st.</em> stalež putujućih portretista, koji slikaju za rekompenzaciju u naravi i minimalnu nadnicu. Nivo tih slika, djelâ diletanata, jedva se može mjeriti s portretima iz XVIII<em> st.</em> Iz tipizirane odjeće pred tipiziranim fondom strši glava, koja ima poneke karakteristike prikazane osobe. U to vrijeme ima i nekoliko amatera-primitivaca, koji su autori slika izvanredne naivne draži i ljepote. Najviše slikarskih kvaliteta ima u toj skupini slika djelo<em> Edwarda Hicksa</em> (1780—1849), religiozno opsjednutog kolara, koji provodi život u traženju istine u mnogobrojnim sektama. Autodidakt, smatrajući da je učenje umjetnosti proizašlo od zla, naslikao je svježe i naivno shvaćene, ali sadržajno bogate slike »Miroljubivo kraljevstvo« i »Imanje Davids Twinninga«. — Po fakturi i odnosu prema prirodi bliz je Hicksu <em>John James Audubon</em> (1785—1851), rođen na Antilima. Učio je slikanje u Parizu kod J.-L. Davida; vrativši se u Ameriku naročito je volio crtati ptice. Njegovi akvarelirani crteži ptica imali su velik uspjeh na izložbi u Londonu.<br /> Oko pol. XIX<em> st.,</em> kad su preko kontinenta prošle povorke istraživača, ljudi u potjeri za bogatstvom, avanturista i propalih egzistencija, nameću se amer. slikarstvu nove teme. Patriotski zanos, utjecaji romantike iz Evrope i traženje idiličnog u zemlji, koja se tek otima divljini, zapostavili su hist. teme, a slikanje portreta sveli na zanimanje okretnih obrtnika. Slikari se obraćaju amer. pejzažu i njegovim ljepotama.<em> Thomas Cole</em> (1801—1848) stiže kao mladić u USA, kao autodidakt radi na pejzažu, u koji unosi dramatske momente, fenomene podivljale prirode. Pošao je na školovanje u Englesku; nakon povratka pejzaži su mu služili kao kulisa za suhoparne i prazne alegorije (»Izgon iz raja«).<br /> Skup pejzažista, koji su napustili ist. obalu i pošli u unutrašnjost zemlje, nazvan je<em> Hudson River School</em>. Među pejzažistima ima vodeće mjesto<em> Asher Brown Durand</em> (1796—1886); on je napustio rad u atelieru i proces slikanja prenio u prirodu. Kao nekadašnji učenik grafike posvećuje naročitu pažnju detalju; njegove slike djeluju iskreno i intimno. — Istraživanje pejzaža vodi slikare u sve udaljenije krajeve, gdje mogu naći jake kontraste i dramatičnost prirode. Tako je<em> Frederick E. Church (1828</em>—1900), koji je studirao prirodne znanosti, od svake slike stvarao naučnu deskripciju prirode, a usto im davao obilježja umjetničkog djela. Tražio je grandiozne aspekte prirode u južnoamer. Andama, dok je<em> Thomas Moran</em> (1837—1926) bio pjesnik amer. zapada, Yellowstone-parka i gora Rocky Mountains. Dramatičnost pejzaža pojačavaju oluje, uzvitlani oblaci i živahna igra sunca. — Pejzažist<em> Albert Bierstadt</em> (1830—1902), düsseldorfski i rim. đak, srodan je Churchu; ima više tehničkog znanja, ali mu nedostaje romantički elan Churcha. — Najvidnije mjesto medu starijim amer. pejzažistima ima<em> George Inness</em> (1825—94), samouk, koji na svojim putovanjima sabire znanje i iskustvo u prirodi i u djelima J. Constablea i C. Corota. Suprotno od svojih amer. suvremenika on voli miran pejzaž, bez velikih emocija. Svijetle boje, prozračno nebo i intimni štimungi približuju ga evr. pejzažistima.<br /> Karakteristična tematika XIX<em> st.</em> jeste genre, koji se javlja gotovo istovremeno s pejzažom. Predstavnik mu je<em> Lewis Krimmel </em>(1787—1821), koji obrađuje život Philadelphie. Narativnu notu unosi<em> John Quidor</em> (1801—81), koji je ilustrirao Washingtona Irvinga (»Wolfert’s Will«) s izrazitim smislom za humor. — Amer. scene, koje slika<em> William Sidney Mount</em> (1807—68), mirne su i uljepšane. Svijetle boje, prozračni pejzaži, smireni likovi bez velikih emocija privlače amer. građanina, koji u njima želi naći idilički prikaz sela (»Pogađanje za konja«). Slične teme bira<em> Georg Caleb Bingham</em> (1811—79), čovjek iz Missouria, sa Srednjeg zapada, koji mu postaje rezervoar za likovne teme (»Izbori na selu«; »Trgovci krznom spuštaju se niz Missouri«; »Volja naroda«); u njima se idiličan život Srednjeg zapada prepleće s emocijama pionirskog doba. U zrelim godinama pošao je na studij slikarstva u Düsseldorf, gdje je prešao u teatralnost. — Na način pionira na Divljem zapadu potucao se pet godina<em> George Catlin</em> (1796— 1872) od jednog indijanskog plemena do drugog slikajući pejzaže i životinje (»Lov na bizone«), portrete poglavica i život Indijanaca (»Vrač u čarobnjačkoj odjeći pokušava liječiti bolesnika«), vjerno, ali donekle literarno. Sa svojih 500 akvarela doživio je uspjehe na izložbama u Americi i u Londonu.<br /> Umjetnost je u USA uhvatila korijen, postala je modom, a posjedovanje slika ili reprodukcija obvezom svake patriotske kuće. Odbačene su predrasude o manjoj vrijednosti umjetnika, a slika je postala neophodan dio kućnog inventara. Te prilike potakle su razvoj umjetnosti i afirmaciju talenata, koji su svojim djelima prešli granice domovine.<br /> Slikar svjetske reputacije jeste<em> James Mc Neill Whistler</em> (1834— 1903); izrastao iz bijede otišao je u Pariz, gdje je živio bohemskim životom. Njegove likovne ideje blize su onima impresionista, obogaćene iskustvima jap. slikarstva. Ni u Londonu, gdje je boravio potkraj života, nije prodro svojim slikama i suptilnom grafikom. Ispravno je ocijenjen istovremeno s impresionistima, a rehabilitiran tek nakon smrti. U Parizu je crpao svoje likovno iskustvo i <em>John La Farge</em> (1835—1910), kome je slikanje bila razbibriga u sređenim materijalnim prilikama i bogatom ambijentu. Radi zidne slike, izvodi nacrte za slikane prozore, inspirirajući se slikarstvom renesanse i Japanaca. Izrazito je amer. slikarski temperament<em> Winslow Homer</em> (1838—1910), koji se probija od ilustratora revija-magazina preko vojnog slikara u Secesionističkom ratu do samouka-slikara velikog formata. Njegove su slike narativne, često opterećene traženom dramatikom, no usto nikad nije zanemarena pikturalna komponenta. Mirniji i studiozniji je Homerov suvremenik<em> Thomas Eakins</em> (1844—1916), u biti realist, koji nastoji likovna pitanja rješavati metodom i sistemom egzaktne nauke. Njegove su teme svakodnevni miran život, sport, bolnica. Kod portreta potencira duševni odraz. Slikarica<em> Mary Cassatt </em>(1845—1926) po svojim djelima i idejama pripada krugu franc, impresionista. Radila je duže vremena u Evropi; u Parizu poprima od E. Degasa smisao za precizan i ekspresivan crtež, a od A. Renoira luminističku paletu. Radila je u ulju, a osobito uspješno u pastelu (studije ženskih i dječjih likova, motivi materinstva). Ona je prva žena-artist u amer. slikarstvu.<br /> Elemente kasne romantike i anticipiranog simbolizma imaju djela<em> Alberta Pinkhama Rydera</em> (1847—1917). Živeći na moru doživljava jake emocije, koje izaziva element, te ih pretače u slike, pune mračnih prijetnja udesa i bezizlaznosti (»Jedrenje morem«); prikazuje simbolički lik umiranja u divljem trku (»Smrt na blijedom konju«), te prizore iz mitologije i saga (»Siegfried i kćeri Rajne«). Njegova je paleta tamna, a namaz pastozan. Njegova pojava nagovješćuje nov smjer slikarstva u USA. Prilagođivanje evr. smjeru u slikarstvu znači pojava<em> Williama Merritta Chasea </em>(1849—1916), koji se od samouka preko akademije u Münchenu uzdigao u red prvih amer. slikara akademista. Stječe priznanje bogatih krugova i postaje pomodni slikar. Obilježje je njegovih slika smeđi akademski ton.<br /> U doba, kad se stvaraju velika bogatstva i vlast preuzima nekoliko patricijskih porodica, u USA se razvijala težnja za uređenjem vlastitog doma na evr. način i težnja prema kolekcionarstvu. Evr. umjetnine u sve većem broju prelaze Atlantik; iz tog su fundusa izrasle postepeno kolekcije Metropolitan Museuma, Fogg-Art Museuma, Carnegieve fundacije, Chicago Institute of Art, bostonskog muzeja u Toledu i dr. Amer. bogataši stvaraju fundacije, koje u cijelosti ulaze kao posebne jedinice u velike zbirke. Da bi se namirilo tržište, osnovana su udruženja umjetnika<em> Society of American Artists</em> i<em> Art Students League. </em>Predsjednik<em> Society of American Artists</em> i nastavnik na <em>Students League</em> je Chase, neprikosnoveni upravljač razvoja umjetnosti prema načelima, koja je usvojio za svog boravka u Evropi. Njegov je atelier središte pokreta, koji slijedi maniru Makarta, a opterećen je historizmom i pretrpan egzotikom. On i njegovi sljedbenici zastupaju načelo larpurlartizma u njem. varijanti, zamjeravajući domaćim amer. slikarima, što odviše pažnje posvećuju subjektu, a ne nastoje doseći tehničko savršenstvo. Chase je vladao slikarskim tehnikama, pa je stoga mogao način slikanja prilagoditi zadanoj temi: portrete je slikao na način Whistlera, nature morte na münchenski način, a pejzaž je tretirao impresionistički.<br /> Neko vrijeme amer. slikarstvo oscilira između Münchena i Pariza. Kad je Chaseov krug iscrpio sve mogućnosti i u bezbroj varijacija ponovio sve poznate teme i motive, prevladao je utjecaj tada još neslužbenog pariškog slikarstva. Impresionizam postaje smjer, koji favoriziraju amer. slikari, a impresionističke slike nabavljaju amer. kolekcionari u sve većem broju. Novom se smjeru odmah priklonio<em> John Twachtman</em> (1853—1902), koji uz nasljedstvo Innessa usvaja dostignuća Whistlera i C. Moneta. Pariški je đak <em>John Singer Sargent</em> (1856—1925), najznačajniji noviji portretist, kojega je dala Amerika, a cijenila ga je i evr. aristokracija i visoka buržoazija. Njegov je način ležeran i površan, a dopadljivost mu je jedno od osnovnih načela; izvršava velik broj narudžba prema intencijama naručilaca. —<em> Abbot Thayer</em> (1894—1921) i <em>Thomas Dewing</em> (1851—1938) slikaju amer. djevojku, ljepuškastu pojavu, koju prema potrebi travestiraju u natprirodna lirska bića i simboličke likove, uklapaju je u genre ili je prikazuju na zidnim slikama. — Ženski je akt još nakon Vanderlynovih vremena ostao u pozadini. Naslijeđene predrasude iz vremena doseljenja i hipokrizija brojnih sekta, koje vuku korijen iz puritanstva i kvekerstva, sprečavale su razvoj te vrste slikarstva.<br /> Od Sargentova načina potpuno odudara djelo<em> Williama Michaela Harnetta</em> (1848—1892). Krajnjom vjerodostojnošću »trompe l’œila« slika novine, knjige, lule, pivske čaše, dajući na minuciozan način prikazanu materiju. Harnetta smatraju jednim od prethodnika kubizma i nadrealizma. — Svoju vlastitu maniru izgradio je<em> Maurice Prendergast</em> (1859—1924) iz Bostona. Isprva slika pejzaž; putuje u Pariz, promatra Cézannea kako slika, i priklanja se izrazu kasnijih impresionista. Njegove su teme srodne onima Seurata i Dufya: šetači u kupalištu, aleje s kočijama, život uz obalu; njegova je slika bogata šarena tapiserija. Uz njega se formira grupa slikara, koji zastupaju načelo larpurlartizma u verziji impresionista. Glavni su predstavnici toga smjera<em> Robert Henri</em> (1865—) i<em> John Sloan</em> (1871—). Sloan se ne ograničava na lokalni amer. ambijent, već voli slikati teme pune dramatskih štimunga, kod kojih priroda i njeni fenomeni postaju suučesnici u radnji. Henrieva bostonska škola izobrazila je nekoliko ilustratora, koji surađuju u novinama za tadašnje pojmove novim i neobičnim načinom prikazivanja svakodnevnih događaja; njihov rad znači početak moderne artističke novinske reportaže. Oni reagiraju protiv eksploatatorske industrijalizacije i prikazuju tehnikom unakaženi velegrad. Na Henriev poticaj počinju slikati; prelaze u New York, gdje<em> National Academy</em> organizira izložbu njihovih radova, odbijenih od službenog žirija. Njihova se grupa naziva <em>Osmorica (The Eight);</em> velik uspjeh postižu 1908 na izložbi<em> Ash Can School</em> svojim slikama iz njujorških slumova. U grupi sudjeluju<em> J. Sloan, William Glackens, George Luks</em> i<em> Everett Shine.</em> Mlađi član grupe, koji je izrastao u snažnu umjetničku individualnost, jest<em> George W. Bellows</em> (1882—1925). Njegov rad znači uključenje nove tematike u amer. slikarstvu: sport, karakteristični portret, lirski pejzaž.<br /> <em>John Marin</em> (1870) studirao je prvobitno arhitekturu; prešavši na slikarstvo rado je prikazivao arhitektonske objekte kao što je njujorški neboder Woolworth. On zastupa načelo, donekle srodno tal. futuristima, da umjetnost mora izražavati dinamiku sadašnjice. Marin je također autor suptilnih lirskih akvarela iz svog rodnog kraja Mainea.<br /> Perturbacije u evr. umjetnosti izazvale su i u Americi interes i dilemu: kubizam ili ekspresionizam. Amerika je stavljena pred gotov čin, kad su Bellows i njegovi pristaše »amerikanizma« 1913 organizirali u New Yorku izložbu<em> Armory Show,</em> na kojoj su prikazali između 3000 umjetničkih djela najznačajnija dostignuća suvremenih evr. i amer. umjetnika. Značenje<em> Armory Showa </em>prelazi uske amer. okvire; ova je izložba jedan od najvažnijih momenata u afirmaciji suvremenog umjetničkog izraza.<em> Armory Show</em> je nametnuo priznanje Amerike evr. majstorima avangarde, a amer. su kolekcije tada popunile svoj inventar nizom najboljih djela, koja reprezentiraju glavne faze u razvoju moderne evr. umjetnosti. Ova je izložba ujedno riješila pitanje položaja suvremenog umjetnika u amer. društvu. On postaje cijenjeni član zajednice, koja u svojoj evoluciji napušta i predrasude u pogledu tematike umjetnikova djela. Socijalna nota postaje sve češća pojava.<em> Marsden Hartley</em> (1877—1943) u svojim slikama govori o teškom životu a Maineu,<em> Max Weber</em> (1881—), rodom iz Rusije, a studirao u Parizu, predstavnik je modernih stremljenja<em> École de Paris</em> u Americi. On se povremeno vraća orijentalnom dekoru, koji nosi u sebi još iz mladosti, i misticizmu svojih jevr. predaka; često radi slike sa socijalnim temama. Poklonik je stoljeća mašine i industrijalizacije<em> Charles Sheeler</em> (1883—), koji od akademskog naturalizma smjera Chaseova preko kubizma dolazi do evokacija mehanizirane Amerike. —<em> Edward Hopper</em> (1882—) slikar je gradskih sumornih veduta, u kojima kao štafaža stoje osamljeni i izgubljeni likovi. — Tri predstavnika Srednjeg zapada,<em> Grant Wood</em> (1892—1942),<em> Thomas Hart Benton</em> (1889—) i<em> Charles Burchfield</em> (1893—) prikazuju miran seljački i malograđanski život sa svim njegovim ljepotama i predrasudama, bogat i plodonosan pejzaž i miran život provincijskog mjesta.<br /> Kao borci za socijalnu pravdu izražavaju se u svojim slikama <em>Stuart Davis</em> (1894—) i<em> Ben Shahn</em> (1898—); Davis daje kompozicijom i pojednostavnjenjem stravičnu atmosferu velegrada na prijelomu dvaju stoljeća. Shahn je u jednom dijelu svog opusa borac za socijalnu i rasnu ravnopravnost; služi se sredstvima izražavanja, koja njegove slike sa socijalnom tematikom (život radnika i rudara) približuju najekspresivnijim grafikama i radovima E. Muncha; radi i naturalističke prikaze, koji graniče s dopadljivošću amer. plakata. — Mesijanski motivi oplemenjivanja čovječanstva ukazivanjem na trulu atmosferu, u kojoj ono vegetira, zaokupljaju<em> Ivana Le Lorraine Albrighta</em> (1897—). U nizu mladih slikara<em> (John Corbino, Reginald Marshy Alexander Brook, Arnold Blanch, Peter Blume, Louis Bouché</em> i dr.), koji se afirmiraju nakon Drugoga svjetskog rata i stoje pod opsesijom atomske opasnosti, ističu se<em> Morris Graves</em> (1910—) i<em> Alton Pickens</em> (1917<em>—</em>). Graves živi kao samotnik na obali Pacifika slikajući preciznošću grafičara (boravak u Japanu inspirira ga u tretmanu) ptice i životinje. Pickens demonstrira sve nemire zbunjenog vremena, senzacionalizma i histerije.<br /> Općenito su se najnovija stremljenja u likovnim umjetnostima odrazila u USA gotovo od svojih početaka. Jake poticaje daje <em>Armory Show</em>, na toj se izložbi javljaju i dva izrazita predstavnika suvremene orijentacije,<em> Francis Picabia,</em> koji neko vrijeme živi u USA, i<em> Marcel Duchamp,</em> koji se kasnije i sam ubraja medu amer. umjetnike. Važan udio u razvoju imali su<em> Alfred Stieglitz </em>i grupacija<em> 291, a intenzivniji zamah apstraktnog slikarstva (nonobjective painting)</em> slijedi 1920 nakon osnivanja<em> Société Anonyme (K. S. Dreier, M. Duchamp, M. Ray). W. H. Wright</em> publicira nekoliko djela s tematikom o apstraktnom u umjetnosti; 1926 održana je prva izložba apstraktne umjetnosti u Brooklyn Mus., a 1927 otvorena je na njujorškom univerzitetu<em> Gallery of living art (Coll. Gallatin).</em> Nakon kraćeg intervala oživjela je apstraktna umjetnost u širokim razmjerima: 1935 izložba<em> American Abstract Art,</em> 1936 osnivanje grupacije<em> American Abstract Artists, </em>1937 zametak fundacije<em> Solomon R. Guggenheim,</em> 1940 prijelaz<em> P. Mondriana</em> u USA, te niz izložb apstraktne umjetnosti. Kao autori apstraktne orijentacije ističu se<em> G. Morris, F. Glarner, R. Motherwell, W. Baziotes, J. Pollock, J. Kline, M. Rothko, A. Gorky, W. de Kooning, M. Tobey, B. W. Tomlin.</em> USA su u najnovije vrijeme preuzele u apstraktnoj umjetnosti mjesto, koje je zauzimao Pariz. Tradiciju nadrea izma u USA nastavlja natura izirani Američanin franc. podrijetla<em> Yves Tanguy.</em><br /> Industrijalizirana kapitalistička zemlja s velikim rezervama sirovina, polufabrikata i gotovih produkata prisiljena je da traži najefikasniji način, kako bi što bolje plasirala svoju robu. Stoga nastaje upravo u USA zametak moderne reklame<em> (publicity), </em>kojoj uvelike služi primijenjena umjetnost. Ta je okolnost diktirala razvoj mnogobrojnih škola i ateliera za<em> industrial design.</em> — Ilustracija je za razvoj amer. slikarstva karakteristična pojava od njegovih početaka; naročito se razvija u vrijeme borbe za samostalnost; u toku XIX<em> st.</em> prati sva zbivanja, da bi potkraj stoljeća postala bitan sastavni bio brojnih amer. periodika. U to su vrijeme najznačajniji predstavnici ilustracije<em> A. B. Frost, E. W. Kemble, F. Remington, H. Pyle, E. A. Abbey</em> i<em> J. Bennel.</em> Njihovi su radovi morali uzmaknuti pred poplavom crteža, u kojima su osrednji artizani glorificirali ljepotice i heroje. Značajan je stepen ilustracija postigla u radovima grupe<em> Osmorice</em> oko<em> R. Henria.</em> Najnoviju amer. ilustraciju karakterizira dopadljivost i tehnička virtuoznost.<br /> Od naših slikara, koji su se naselili u USA, stekli su u novoj domovini priznanja<em> Maksimilijan Vanka, Tanasko Milović, Jovan Radenković, Borislav Bogdanović, Stanko Žele, Vuk Vučinić, Nikola Petković, Milena Pavlović-Barili</em> i<em> Savo Radulović.<br /> </em>LIT.:<em> V. Barker,</em> Critical introduction to American painting, New York 1931. —<em> H. Cahill</em> i<em> A. H. Barr,</em> Art in America, New York 1939. —<em> J. T. Flexner,</em> America’s old masters, New York 1939. —<em> F. Watson,</em> American painting today, Washington 1939. —<em> P. Boszvell,</em> Modern American painting, New York 1940. —<em> J. Lipman,</em> American primitive painting, New York 1942. — <em>J. Walker</em> i<em> M. James,</em> American painting from Smibert to Bellows, New York 1943. — <em>O. W. Larkin,</em> Art and life in America, New York 1949. —<em> A. C. Ritchie,</em> Abstract painting and sculpture in America, New York 1951. — <em>M. Šotra-Gačinović,</em> Američki slikari jugoslovenskog porijekla, Borba, 11. IX. 1955.<strong><br /> Kiparstvo.</strong> U prvom razdoblju nakon konkviste, plastika — ukoliko je i postojala — bila je ograničena na rezbarije u drvu, koje je još od vremena Indijanaca bilo isključiv materijal plastičnog izražavanja (stele, totemi). Rezbareni su i kolorirani živim bojama cimeri trgovina, ukrasni elementi na drvenim zgradama kolonijalnog stila, figure za pramce brodova (pulene), i to na stepenu radova primijenjene umjetnosti. Od kamena su se klesali, katkad ornamentirani, nadgrobni spomenici, a od sadre su lijevane diletantski izrađene figurice ili poprsja (na pr. vladara, Homera, Miltona).<br /> Perspektive za razvoj plastike otvorile su se tek nakon ostvarenja samostalnosti, za izgradnje novih centara Unije. U doba izgradnje, kojom je upravljao T. Jefferson, kad su podizane reprezentativne zgrade za drž. ustanove prema evr. uzorima, prebrođena je znatna zapreka, koja je dotada onemogućivala slobodniji razvoj kiparstva: odiučan ikonoklasički stav protestantskih crkava, koje nisu dopuštale bilo kakve figuraine prikaze u svojim bogomoljama, bio je slomljen odvajanjem crkve od države. Nova je država htjela glorificirati svoju slobodu i samostalnost podižući spomenike Pobjedi, Slobodi i velikim sinovima nacije, koji su ih izvojevali. Po Jefiersonovu nalogu trebao je B. Franklin, prvi poslanik nove Unije u Parizu, naći kipare, koji će izvesti spomenik generalu Montgomeryu. Franklin je taj rad povjerio <em>J.-J. C</em><em>affiériu</em>, no on je izradio samo nacrt za spomenik. Jefferson se odlučio za<em> J.-B. Houdona,</em> koji je 1785 stigao u Ameriku da izvrši nekoliko naručaba. Tako su počeci amer. skulpture vezani uz ime velikog realista, čiji je rad i u evr. prilikama značio početak nove orijentacije u plastici. Houdon je već ranije portretirao nekoliko istaknutih Americana (P. Jones, Jefferson, Morris, Fulton, Lafayette), a u Americi radi za Richmond kip Washingtona, djelo velike izražajnosti u reduciranim dimenzijama. Za kapitol Sjev. Karoline naručen je mramorni kip Washingtona kod<em> A. Canove, </em>a za Massachusetts kod engl. kipara <em>F</em><em>. L. </em><em>Chantereya</em><em>.</em> Na sreću su se kod iduće generacije domaćih kipara postepeno izgubile tendencije klasicističkog formalizma, a prevladala je orijentacija prema Houdonu.<br /> Mogućnosti za razvoj kiparstva bile su još uvijek skromne; narudžbe se ograničavaju najvećim dijelom na reprezentativne kipove Washingtona. Primjedba slikara J. Trumbulla da »za kipara u ovoj zemlji ne će biti posla još stotinu godina« činila se 1820 opravdanom. Međutim je već pola vijeka kasnije kiparstvo bilo u punom zamahu. Prvi kipari, kojima su povjeravani pretežno dekorativni zadaci, u tom su razdoblju bili Francuzi <em>Chevalier</em> i <em>Binon</em><em>;</em> kod Binona radi prvi amer. domaći kipar <em>Horatio</em> <em>Greenough</em> (1805—1852), koji se školovao u Italiji. Njemu je povjerena narudžba za golem kip Washingtona pred saveznim Capitolom, prvu reprezentativnu skulpturu u mramoru. Raniji kipari ili rezbari<em> (</em><em>S</em><em>. </em><em>McIntire</em><em>, </em><em>W</em><em>. </em><em>Bentley</em><em>,</em> četiri člana porodice <em>Skillin, H. </em><em>Augur</em><em>, </em><em>W</em><em>. </em><em>Rush</em> i među njima najizrazitiji S. <em>Morse</em><em>) </em>bili su skromni začetnici i vješti tehničari, koji su izvodili mitološke ili simbolične figure. Kod koncipiranja svojih radova čuvali su se, da ne dođu u sukob sa crkvenim vlastima, koje su budno pazile, da se ne povrijede od njih postavljene norme građanskog morala. Stoga je i akt<em> Hirama Powersa</em> (1805—1873) prilikom ulaska u USA (Powers je živio u Italiji) bio podvrgnut sudu vjerske komisije za ćudorednost. <em>Thomas</em> <em>Crawford</em> je u svom kratkom životu (1813—1857) izradio nekoliko kipova, koji predstavljaju najveći domet plastike u Americi njegova vremena, dok je u radovima dekorativnog karaktera (ukrasi na Capitolu) dao sasvim prosječna djela. Patriotsku skulpturu skromnih kvaliteta rade<em> Kirke </em><em>Brown</em> i<em> John Mills</em>, a zastupnici akademizma, koji u svojim statuama ostvaruju fabule, <em>William</em> <em>Story</em> <em>(1819—</em>1895), <em>Randolph</em> <em>Rogers</em> (1825—1892) i <em>William</em> <em>H</em><em>. </em><em>Rhinehart</em> (1825—1874), upravo su s tim svojim narativnim kompozicijama postigli uspjehe kod široke publike.<br /> Secesionistički rat između Sjevera i Juga, poslije kojega nastaje nova etapa u ekonomskom i socijalnom razvoju USA, nametnuo je i kiparima nove zadatke: memorijalne spomenike, koji podsjećaju na ratovanje, na pobjedu i na pobjednike. U nizu spomenika te vrste odskaču radovi <em>Johna</em> <em>Quincy</em> <em>Warda</em> (1830—1901), učenika Kirkea Browna. Njegova nadarenost odrazila se u intimnim i iskrenim prikazima suvremenika (general Thomas, Puritanac, Deecher i dr.), koje ne drapira po konvencionalnim shemama u ant. nošnju ili u dramatiziran kostim, već ih daje u svakodnevnoj civilnoj nošnji ili u skromnoj uniformi. Jednako se odriče proizvoljnosti u kostimu <em>Augustus</em> <em>Saint-Gaudens</em> (1848—1907), profinjeni portretist, autor likova Lincoina u Chicagu, admirala Farraguta i Coopera; on je i prvi značajni amer. medaljer. <em>Daniel</em> <em>Chester</em> <em>French</em> (1850—1921) plodan je umjetnik, koji ima tehničku vještinu Warda i Saint-Gaudensa, ali više teži prema reprezentativnom prikazivanju i efektnom djelovanju. Njegovo glavno djelo, spomenik Lincoina za<em> Lincoln </em><em>Memorial</em> u Washingtonu, prošlo je nekoliko faza kod preinaka i preradaba.<br /> Uz domaće kipare rade u USA vješti tal. klesari-kipari, koji snabdijevaju velike gradove i provinciju dopadljivim statuama. Potkraj XIX<em> st.</em> ponovo se pojačava utjecaj pariške škole. Gigantski kip slobode od <em>F</em><em>.<strong>-</strong>A. </em><em>Bartholdia</em>, dar Francuske USA, postavljen na ulazu u njujoršku luku 1886, obnavlja orijentaciju amer. plastike prema Parizu. <em>A. Falguière</em> i<em> A. Mervier,</em> a uz njih i<em> E. </em><em>Fré</em><em>miet</em> rade nekoliko kipova za Washington i Richmond; njihova škola utječe izravno na amer. plastiku. Usko je povezan s Parizom <em>Frederick</em> <em>Mac Monnies</em> (1863—1937), čija je »Dijana« (1889) prvi značajan primjer amer. akta (crtanje ženskog akta uvedeno je u amer. stručne škole tek 1876). Rodinov utjecaj afirmira se u USA oko 1900, a prvi put se očituje u realističkim radovima<em> Georgea Barnarda </em>(1863—1938). Portretisti tog doba su <em>Paul Bartlett</em> (1865—1925),<em> Charles Niehaus, Olin </em><em>Levi</em> <em>Warner</em> (1844—1896) i <em>Herbert</em> <em>Adams</em><em>;</em> teme sa Zapada obraduju <em>Phimister</em> <em>Proctor</em><em>, </em><em>Cyrus</em> <em>Dallin</em> i braća <em>Bor</em><em>glum</em><em>.</em> Nove tendencije, motive iz života radnika na način C. Meuniera, uvodi u amer. plastiku<em> Lorado Taft</em> (1860—1936). Proširenje tematike i sve veći broj umjetnika, koji rade na raznovrsnim kiparkim zadacima, svjedoči o sve većem interesu za skulpturu. Osnivaju se umjetničke škole, slikarstvo i kiparstvo ulaze u nastavne planove općeobrazovnih škola; sve je intenzivnija cirkulacija umjetnika između Novog i Starog svijeta, djela evr. umjetnika ulaze u kolekcije Amerike. <em>Malvina </em><em>Hoffman</em> uči kod Rodina, dok <em>Andrew</em> <em>O</em><em>’</em><em>Connor</em> uspijeva u svojim mnogobrojnim radovima, pretežno dekorativnog karaktera, imitirati Rodinovu fakturu, a da nije ušao u bit majstorove umjetnosti. Velika potražnja za skulpturskim radovima privlači i nadalje u USA znatan broj evr. kipara. U tom se prelaznom razdoblju svježinom i neposrednošću radova odlikuje evr. đak<em> George Manship</em> (1885—), koji u djelima s mitološkim temama spaja utjecaje A. Bourdellea, arhajske grč. plastike i Ch. Despiaua te stvara svoj izraz, koji odudara od tradicionalnih načina i utjecaja, uvriježenih u amer. plastici. <em>Jacob</em> <em>Epstein</em> (1880—1959), koji je napustio USA i naturalizirao se u Engleskoj, u svojim figurama traži maksimalnu ekspresivnost, a <em>Jo</em> <em>Davidson</em> (1883—1952) daje portretima realistička obilježja.<br /> <em>Armory</em> <em>Show</em> je 1913 izvršio revolucionaran preokret i u amer. plastici; Amerika otvara vrata ekspresionizmu, nadrealizmu i apstraktnom izrazu. Zanos zahvata amatere<em> (</em><em>Jose</em> <em>Dolores</em> <em>Lopez</em><em>), </em>umjetnici traže nov likovni izraz inspirirajući se djelima primitivnih naroda i antike<em> (</em><em>William</em> <em>Zor</em><em>ach</em><em>).</em> Amerika prihvaća veći broj umjetnika iz Evrope, koji u njoj nalaze nov povoljniji ambijent<em> (Naum Gabo, </em><em>Gaston</em> <em>Lachaise, Elie Nadelman, </em><em>Jacques</em> <em>Lipchitz, </em><em>Constantin</em> <em>Brancusi).</em> Uz domaće kipare<em> (</em><em>Richard</em> <em>Lipplod</em><em>, </em><em>Ibram</em> <em>Lassaw</em> i dr.) oni su glavni predstavnici orijentacije prema t. zv. apsolutnom, odnosno apstraktnom izrazu. Do krajnjih granica u eksperimentiranju ide autor »stabila« i »mobila« <em>Alexander</em> <em>Calder;</em> jedan njegov »mobile« postavljen je pred novu palaču UNESCO-a u Parizu. Čitava grupa avangardističkih plastičara <em>Welders</em> (zavarivači) radi željezne konstrukcije inspirirajući se radovima J. Gonzaleza.<br /> Za Drugoga svjetskog rata prešao je u USA<em> Ivan Meštrović, </em>koji uz likovnu djelatnost predaje kiparstvo na univerzitetima (Syracuse, Notre Dame).<br /> LIT.:<em> L. Taft</em>, The history of American sculpture, New York 1904 — <em>Ch. </em><em>R. Fosty</em> A history of European and American sculpture, New York 1921. — Painters and sculptors of Modern America, New York 1942. — Fourteen Americans, New York 1946, — <em>A. C. Ritchie,</em> Abstract painting and sculpture in America, New York 1951.<br /> <strong>Kanada.</strong> Grupe franc. misionara, koje prate franc. vojne ekspedicije, prenose katoličku civilizaciju u Kanadu i šire je uz rijeku St. Lawrence do Velikih jezera. Beskrajan teritorij šuma i livada, koje naseljenici dijelom pretvaraju u velika poljoprivredna područja, naseljuju franc. seljaci, koji mijenjaju postepeno fizionomiju zemlje. Osim skromnih građevina utilitarnog karaktera, ovo razdoblje nije ostavilo značajnijih tragova umjetničke djelatnosti; općenit je karakter izrazito rustičan i ide u sferu primijenjene umjetnosti. Jedini je grad, osnovan u doba penetracije Francuza, Québec, sagrađen na padini uz rijeku. Njegov najstariji dio nalik je na franc. provincijske gradiće uskih ulica. Dvorac Ramezay u Montrealu jedan je od rijetkih primjera reprezentativne arhitekture XVII<em> st.</em> Crkve su u većini slučajeva središta, oko kojih se grupiraju prvotna naselja (oko 1660—1680). Kasnije su mnoge od tih crkava obnovljene, proširene i pregrađene (Cap de la Madeleine, Fointe-aux-Trembles, Jeune Lorette, Sault-au-Récollet), a sačuvale su obilježja franc. provincijalnog baroka i stila régence. U prvotnom stanju iz 1671 sačuvana je jedino crkva Anđela čuvara u Québecu, bogato ukrašena bijelim i pozlaćenim štukom. Od umjetnika spominju se kod gradnje i dekoriranja crkava neki Louis-Jacques, braća Levasseur, kipari iz Québeca, neki Vézina (spominje se 1720—40), te graditelj Chaussegros. — U Québecu je 1647 počela gradnja katedrale prema nacrtima C. Baillifa, ali je već 1748 povećana i pregrađena; to je jedina veća sakralna građevina u Kanadi. Srušena je za vrijeme engl. bombardiranja i obnovljena 1771; fasada je izgrađena 1829 prema uzoru sv. Genoveve (Panthéon) u Parizu. I kod te je katedrale bogata dekoracija unutrašnjosti izrađena u štuku, dok je većina skulptura dopremljena iz Evrope. Crkva je izgorjela 1922. U borbi za posjed Kanade između Francuza i Engleza stradao je velik broj građevina, budući da su crkve, samostani i župni dvorovi bili utočište franc. stanovništva.<br /> Od množine radova anonimnih artizana odskaču djela radionice Louisa Quevillona (1749—1823), koja se ističu ljepotom, čistoćom izradbe i mjerom. Ta je radionica, osnovana 1800 u Saint-Vincent-de Paulu, bila neka vrsta prve kanadske umjetničke škole, koja nastavlja djelatnost radionica primijenjenih umjetnosti zap. Francuske (crkva Pomoćnice kršćana u Montrealu kopija je katedrale u Saintesu); na njoj se podučavaju graditeljstvo i primijenjene umjetnosti (izradba pokućstva, boazerija, kočija i upotrebnih predmeta); njezina tradicija retardiranog stila Louisa XV održala se do pol. XIX<em> st.</em> U djela bliža toj školi ide i crkva Sault-au-Récollet, građena 1850 (Ostelle) u stilu Louisa XVI, s drvenom dekoracijom, koja je inspirirana chinoiserijama. Quevillonovu radionicu obnovio je 1840 N. Bourassa, ali nov pothvat ne daje više kvalitetne radove, već ide stopama beživotnog historicizma.<br /> Nakon 1763, kad je pariškim mirom Kanada bila prepuštena Britancima, počinje utjecaj engl. umjetnosti sve intenzivnije prožimati tu zemlju. U arhitekturi (javne zgrade, industrijski objekti, željezničke stanice, banke, hoteli, crkve) prevladava ukus i način Londona ; gradi se u novogotičkoj i novogrčkoj maniri, a uz kamen dominira glazirana crvena opeka. Taj se način proširio od Montreala koji postaje privredni centar Kanade, do obale Pacifika. Do prodora arhitekture od betona i čelika, Kanada ne prima utjecaje iz USA, već izravno iz Engleske. Tek se u doba nebodera inspirira uzorima iz USA (Toronto), te prodor moderne arhitekture u Kanadu postaje sve intenzivniji.<br /> Misionari su stekli iskustvo, da na domoroce-Indijance mogu djelovati slikama, koje su dopadljive i narativne, pa je monsignor Laval osnovao dvije škole za umjetnost i obrt (Saint-Joachim i Québec), u kojima su se mladići usavršili u primijenjenoj umjetnosti. Većina slikarskih radova, koji su proizašli iz tih škola, bile su teme iz Biblije sa naročito istaknutim deskriptivnim i moralizatorsko-didaktičkim momentom, a usmjerene da pospješe pokrštavanje Indijanaca. Iz Evrope se za potrebe crkava uvoze kopije sakralnih slika franc. majstora. Tek polovinom XVIII<em> st.</em> nastaju u Kanadi prve slike sa izrazito profanim temama, koje rade domaći slikari (franc. đak neki Frontenac, koji je kasnije radio u Rusiji, Louis Delongpré, koji slika u Québecu 1790—1830, te Sakon Berczy). Povremeno dolaze u Kanadu slikari iz USA, slikaju ondje, a neka njihova djela ulaze i u kanadske kolekcije (J. S. Copley i Gilbert Stuart Newton, koji svoju karijeru nastavlja na Royal Academy u Londonu). Ipak je još uvijek predominantan utjecaj Pariza. Neki kanadski slikari uče u Parizu: Antoine Palmondon (kod Guérina) i Théophile Hamel (1814—1870, uči kod J.-L. Davida; autor je brojnih slika s biblijskim motivima i velikog broja portreta). Importirane su umjetnine iz Evrope (djela Davidova sljedbenika Théodorea Bartona), a slikari Cornelius Kreighoff (1812—1872) i Otto Jacobi (1812—1901) donose u Kanadu tekovine akademizma düsseldorfske akademije.<br /> Prvi kanadski slikar, koji je u svojim djelima ostvario duh domaćeg pejzaža, bio je Paul Kane. Nakon boravka u USA putuje 1845 Kanadom do obale Pacifika, slika scene s traperima i život Indijanaca, te skicira pejzaže dokumentarne vrijednosti. Poslije njega polazi još niz slikara i crtača amatera i profesionalaca na put kroz Kanadu, ali ove pokušaje spontanog prilaženja pejzažu i čovjeku u njemu prekida prodor akademizma iz Evrope u osamdesetim godinama XIX<em> st.</em> — Kanađani Wyatt Eaton (1849— 1896), W. Blair Bonce (1859—1906) i Paul Peel (1860—1892) studiraju u Parizu kod Gérômea, W. Bouguereaua i T. Robert-Fleurya, a inspiriraju se djelima slikara barbizonske škole. F. Millet utječe na Horatia Walkera. Hist. slikarstvo u to vrijeme zastupaju Lagacé i Ch. Huot. Devedesetih godina radi Maurice Cullen pejzaže u snijegu i najavljuje moderne tendencije u kanadskom slikarstvu, koje su se potpuno afirmirale tek nakon 20 godina. Tu novu fazu predstavljaju James Wilson Morrice (1865— 1924), koji naizmjence slika kanadske i franc. pejzaže, Clarence Gagnon sa svojim pejzažima s rijeke St. Lawrence, te Neilson u svojim bakropisima. Tom Thomson (1877—1917) tretira pejzaž na dekorativan način pod utjecajem japanskog drvoreza, a istoj tematici, koja dominira u cijelom kanadskom slikarstvu, priklanjaju se i noviji slikari F. H. Johnston i Alexander Young Jackson.<br /> Kanadsko kiparstvo ima od početaka pa do u novije vrijeme pretežno reprezentativne tendencije s naglašenom patriotskom tematikom; druge teme i estetiziranje strani su kiparima XVIII i XIX <em>st.</em> Religiozno kiparstvo zastupaju Pierre Hai, Levasseur, Denis Maillet i Chaboillez, koji rade brončane figure stereotipne fakture. U XIX<em> st.</em> prevladavaju realističke tendencije u prikazivanju seoskog života, glavnog motiva u plastici; nepoznato je prikazivanje alegorije i akta, a nema ni konjaničke figure.<br /> Prvi moderniji kipar Kanade je Philippe Hébert, koji je učio u radionici N. Bourasse, usavršio se u Parizu kod A. Falquièrea i A. Merciéa. Izradio je niz portreta ličnosti iz kanadske historije i nekoliko genre-grupa s Indijancima. Njegovu mirnom naturalizmu suprotstavljaju se razigrani, kompozicijski bogatiji radovi A. Lalibertéa. Nakon Prvoga svjetskog rata Mac Carthy radi veći broj memorijalnih spomenika, obilježenih suvremenijim stavom i modernijom tehnikom.<br /> LIT.: <em>E.</em><em> Morris,</em> Art in Canada, the early painters. — <em>A. Bourassa</em><em>,</em> Lettres d’un artiste canadien, Bruges i Paris 1925. — <em>P.-G. Roy</em><em>,</em> Les vieilles églises de la province de Québec, Québec 1925.<tab>Z. Ša.</tab>",1,,
ARHITEKTURA,134,"<strong>ARHITEKTURA.</strong> Arhitektonsko kreiranje kao zasebna društvena aktivnost, manifestirana putem konkretnih definicija t. j. arhitektonskih objekata ili urbanističkih kompleksa, specifičan je vid ljudske djelatnosti, koji u sebi sadržava kompleksne vrednote spoznajnog i stvaralačkog dometa čovjekova. Arhitektonska djelatnost predstavlja u biti umijeće izgradnje građevina sa svrhom stvaranja unutarnjih organiziranih prostora, namijenjenih najrazličitijim potrebama čovjekova života i aktivnosti. Osnovni su elementi arhitekture prema tome: definirani unutarnji arhitektonski prostor namijenjen nekoj svrsi (stanovanju, radu, kretanju, odmoru, kulturnom životu, meditaciji, sahranjivanju i t. d.), i arhitektonsko tijelo, koje svojom konkretnom konstruktivnom komponentom ostvaruje i zaštićuje spomenuti unutarnji arhitektonski prostor, a svojom kompoziciono-oblikovnom komponentom usklađuje pojedine konstruktivne elemente (volumene, stijene, stupove, otvore i t. d.), te ih povezuje u harmoničnu cjelinu. Arhitektonsko stvaralaštvo, razvijano kroz historiju u okvirima i pod uslovima formiranja najširih potreba za organiziranim prostorom unutar razvoja društvenoga života, definira prema tome prostor potreban čovjeku za manifestaciju najrazličitijih vidova njegove fizičke i psihičke životne aktivnosti. Definicija arhitektonskoga organizma (objekta ili urbanog ansambla) mora stoga udovoljavati kvantitativnim zahtjevima fizičke kao i kvalitativnim zahtjevima psihičke komponente čovjekove aktivnosti; to znači, da arhitektonska kreacija mora u svojoj suštini biti pravilno definirana kako u kvantitativnom tako i u kvalitativnom smislu.<br /> U kvantitativnom smislu arhitektonsku kreaciju definira racionalno odmjeren i funkcionalno organiziran prostor, logično upotrebljen i formiran materijal, empirijskim ili analitičkim putem određen i dimenzioniran konstruktivni sistem i t. d. U kvalitativnom smislu svaku arhitektonsku kreaciju definira provedeno harmoničko usklađivanje navedenih prostornih i konstruktivnih kvantitativnih elemenata, čime se ostvaruje ona određena vrednota arhitektonskoga prostora i korpusa, putem koje arhitektonska kreacija postaje nosilac stvaralačkog odraza idejnog i emotivnog dostignuća društvene zajednice. Putem tako postignute i ostvarene vrednote arhitektura se deklarira kao kategorija specifične društvene aktivnosti, koja u sebi sadržava tehničku i umjetničku komponentu ljudske djelatnosti.<br /> Cjelovita arhitektonska kreacija sastoji se iz rješenja dviju osnovnih grupa komponenata, od kojih je jedna tehničke prostorno-konstruktivne prirode s konzekvencijom funkcionalne definicije svoga prostornoga organizma i statički stabilne konstruktivne definicije svoga korpusa, a druga je idejne i emotivne prostorno-doživljajne i oblikovno-doživljajne naravi, s konzekvencijom harmonijski sređene definicije svojih prostornih i oblikovnih elemenata.<br /> Prva komponenta, koja određuje lokaciju i orijentaciju, organizira i povezuje prostore, definira kvantitete, materijal, konstrukciju i t. d., rješava se na temelju analize funkcije objekta i statičke stabilnosti konstrukcije. Ovu analizu provodi autor snagom vlastitih dostignuća na području naučne spoznaje zakonitosti niza društvenih, prirodnih i tehničkih nauka, kao što su nauka o razvoju i organizaciji ljudskoga društva, biologija, statistika, nauka o projektiranju, nauka o konstrukcijama, nauka o čvrstoći materijala, statika i mnoge druge.<br /> Druga komponenta, koja definira snagu izraza i harmonije, profil ili još više fizionomiju jednoga objekta — komponenta, u vrijednosti koje se zrcale idejnost i emotivnost, težnje i čuvstva jedne odredene epohe društvenoga razvoja na određenome tlu i unutar odredene etničko-političke cjeline, nastaje kao stvaralački umjetnički odraz specifično (umjetnički) spoznate objektivne životne stvarnosti, definiran kreatorom na podlozi njegovih ličnih idejnih i emotivnih kvaliteta, a intenziviran dometom njegove stvaralačke snage interpretiranja.<br /> Osnovno je kod sveukupnoga procesa definiranja arhitektonske koncepcije, da se u toku samoga stvaralačkog procesa rješavanje obih spomenutih komponenata mora razvijati i sazrijevati sinhrono, te da obje komponente u kvalitetnom ostvarenju moraju djelovati jedinstveno kao konačna sinteza, manifestirana konkretnom definicijom arhitektonskoga objekta. U suštini su analiza i kreativna definicija na području arhitektonskoga stvaralaštva kompleksni procesi, koji se temelje na dostignućima autorove naučne i umjetničke spoznaje, a rezultati toga kreativnoga procesa rastu do kvalitete na bazi stvaralačke snage autorova talenta.<br /> <strong>Elementi arhitektonske problematike.</strong> Ukupna problematika s područja kompleksne arhitektonske djelatnosti može se podijeliti prema različitim kriterijima. U odnosu na osnovne elemente materijalne egzistencije arhitektonskoga objekta, analizom se obuhvaćaju problemi<em> arhitektonskoga prostora</em> i problemi<em> arhitektonske konstrukcije</em> (povezane sa svojstvima materijala). U odnosu na proces nastajanja arhitektonskoga djela, analizom se obuhvaća problem<em> arhitektonskoga projektiranja</em> (u kompleksnom smislu njegove naučne i umjetničke komponente) i problem <em>realizacije projekta</em> (izvođenja građevine). Sa poopćenoga stajališta teorije arhitekture, ukupna problematika arhitektonskoga stvaralaštva analizira se kao vid specifične društvene djelatnosti, dijalektički povezane s općim procesom razvoja i aktivnosti ljudskoga društva. Na temelju analize procesa<em> historijskoga razvoja arhitekture</em> teorija arhitekture fiksira opće zakonitosti kretanja arhitektonskog stvaralaštva kao specifičnog izraza i oblika društvene aktivnosti i na taj način određuje opće elemente sadržaja i konkretne realizacije<em> suvremenog arhitektonskog stvaranja.</em><br /> <em>Arhitektonski prostor.</em> Od vremena najstarije afirmacije ljudskoga društva pa do današnjega dana čovjek se služi na različite načine definiranim prostorom kao okvirom za većinu manifestacija svoje životne aktivnosti. U najstarijoj fazi razvoja ljudskoga društva (paleolitik) čovjek iskorišćuje za potrebe svoje zaštite prirodne nalaze prostora u spiljama i polupećinama. Arheološki nalazi dokazuju, da čovjek već u to najstarije doba organizira dani prostor spilje prema potrebi života i različitim funkcijama, koje se odvijaju u tome prostoru. Položaji ognjišta, radnoga prostora, ležajeva, kultnog prostora i mjesta za sahranjivanje pokazuju prve oblike organizacije unutarnjega prostora prethistorijskog spiljskog intérieura. Zbog načina proizvodnje (lov) i rijetke naseljenosti u to vrijeme, čovjek se zadovoljava zaklonjenim prostorima pećina i prirodnih zaklona tako, da u to doba još ne postoji viši oblik organizacije skupine nastamba t. j. oblik urbane aglomeracije nastamba. Prijelazom na viši oblik proizvodnje stočarskog, a potom i ratarskog tipa, kada čovjek postaje stabilnije vezan uz određeno plodno tlo, pojavljuje se prva potreba stvaranja zaštićenoga prostora na određenom, većim dijelom otvorenom nizinskom području. To je vrijeme nastajanja prvih ljudskom rukom izgrađenih prostora u obliku pravokutnih ili nepravilnih jama izdubenih u zemlji, a prekrivenih laganim pokrovom (šiblje). Kompaktnost rodovske skupine dovodi do aglomeracije spomenutih stambenih jama, koje se grupiraju oko nekoga središta (centralnog ognjišta, prostora za okupljanje) i na taj način nastaju prva (u početku neutvrđena) neolitička naselja, u kojima često dominira centralni prostor (neka vrsta trga za okupljanje pripadnika rodovske skupine). Daljnji razvoj dovodi do potrebe izgradnje stabilnijih prostora za obitavanje, koji su osigurani od naglih poplava. Tako nastaju različiti tipovi normalnih nadzemnih prostora nastamba. Prema raznolikim potrebama života, nalazu građevnoga materijala, klimatskim uslovima i stupnju razvoja materijalne kulture, prostori nastamba poprimaju u neolitiku raznolike tlocrtne oblike, definirane počevši od masivne drvene konstrukcije pravokutnoga megarona pa sve do labilne konstrukcije laganih kružnih nastamba iz šiblja premazanih lijepom od zemlje. U klimatski nepovoljnim uslovima prostor nastambe ima naročito značenje i u njemu se nalazi ognjište, toliko važno za život tadašnjega čovjeka. U klimatski povoljnijim uslovima prostor nastambe služi više za povremene zaklone, i ognjište se često nalazi na otvorenom prostoru ispred nastambe. Povećanje gustoće pučanstva kao i nastala nesigurnost uvjetovali su organizaciju izgradnje naselja na prirodno zaštićenom terenu, kao i zaštitu naselja izgradnjom obrambenog bedema. Time nastaje viši oblik formiranja zatvorenog urbanog prostora unutar obrambenih kontura naselja. Kako se u doba razvoja ratarstva čovjek susreće s nizom prirodnih pojava o kojima je ovisan, a njihovu materijalnu realnost ne može shvatiti, to se na podlozi straha obilno uvećava maštanje; poprimivši stabilnije oblike onO se razvija u kult. Na toj podlozi dolazi već u neolitiku do izgradnje niza prostora bilo užeg arhitektonskog karaktera (dolmeni), bilo šireg, neke vrste urbanog (alignamenti, kromleki) karaktera; namijenjeni su sahranjivanju odnosno kultnoj, rodovskoj ili općenito društvenoj funkciji. U toku daljnjeg razvoja prethistorije spomenuti oblici definiranja arhitektonskih i urbanih prostora usavršuju se i poprimaju sve stabilnije oblike.<br /> Bitna promjena u razvoju kreacije arhitektonskoga prostora nastaje u fazi prijelaza društvene formacije iz oblika uređenja prvotne zajednice u oblik robovlasničkog društvenog uređenja. Podloga je promjeni arhitektonsko-prostorne koncepcije u pojavi klasne distance, koja je nastala na razlici u ekonomskim mogućnostima i dovela do razvoja specifičnih oblika ideološke, kultne i emotivne nadgradnje u službi vladajuće klase. Posljedica postanka i razvoja ekonomske razlike unutar klasnoga društva očituje se na području razvoja arhitektonskog prostora u daljnjem održavanju izgradnje primitivnih jednoprostornih nastamba pripadnika eksploatirane klase s jedne strane, te razvoja bogate prostorne diferencijacije u koncepciji izgradnje nastamba pripadnika vladajuće klase s druge strane. Na taj način dolazi do definicije razvijenijih oblika veće skupine prostorija različitih funkcija u sklopu nastamba vladajućih slojeva u starom Egiptu, Kini, Grčkoj i Rimu. Iskorišćavanje ideološke i emotivne nadgradnje u službi vladajuće klase odrazilo se u naglom razvoju izgradnje kultnih prostora, koji su svojim mjerilom, kompozicijom, formatom i kvalitetom (Egipat) ili formatom i dekorom (Rim) u stvarnosti fascinantno djelovali na široke mase i time potencirali metafizički interpretiranu superiornost vladajućeg sloja (Egipat). U ant. Grčkoj, gdje dolazi i do povremene pojave demokratskih odnosa unutar sloja robovlasnika, spomenuta homogenost određenog sloja građana<em> polisa</em> jasno se očituje u jedinstveno izjednačenoj prostornoj vrednoti grčkoga teatra. Arhitektonski prostor toga objekta karakteriziraju kristalna izbalansiranost i ravnoteža. Racionalistički duh Rimljana odrazio se u definiciji jasne sheme rasporeda urbanoga prostora<em> castruma</em> s geometrijskim rasporedom uličnih poteza i položaja trgova.<br /> U toku daljnjeg razvoja klasnih društvenih odnosa elementi ekonomske i ideološke podloge, koji uslovljuju specifičnu definiciju arhitektonskog prostora, ostaju u suštini isti; razlikuju se samo formalno u konkretiziranom obliku. U razdoblju feudalnog društvenog uređenja postoji ista suprotnost u ekonomskoj mogućnosti, odražena u skali razvoja prostora za obitavanje od primitivne nastambe do funkcijom razvedenih sistema organizacije prostora u burgovima i palačama. Ideološka nadgradnja skolastičkog tipa odrazila se u metafizičkoj intonaciji prostorne kompozicije medievalne bazilike, koja kulminira u zanosnom prostoru gotičkoga stila. Suština društvene strukture slobodnih gradova, koja se sastoji od niza individualno negiranih građana, odrazila se u profilu organske strukture spleta uličica, koje se slijevaju u centralni prostor trga. Slobodna aglomeracija sitnih anonimnih individualiteta formira prostor krivudavih uličnih tokova.<br /> Kapitalističko društvo unosi u proces kreiranja arhitektonskoga prostora znatne promjene. Dok se u ranijoj fazi razvoja arhitektonskoga prostora (u objektima »monumentalnog« karaktera) do potkraj XIX<em> st.</em> očitovao izraziti formalizam, to se najprije kod objekata utilitarnoga karaktera (već u toku XIX<em> st.),</em> a od početka XX<em> st.</em> općenito, u procesu kreiranja arhitektonskih prostora očitovala težnja kapitalističke klase za racionalizacijom, ekonomizacijom i rentabilnošću. Spomenuti principi, prodrijevši i na područje kreiranja arhitektonskoga prostora, urodili su formiranjem metode funkcionalne analize i organizacije arhitektonskoga prostora. Suština spomenute metode sastoji se prvenstveno u tome, da se dimenzije, orijentacija i organizacija arhitektonskih prostora određuju na temelju racionalne analize funkcije one manifestacije čovjekova života ili društvene aktivnosti, kojoj je objekt namijenjen. Organizacija arhitektonskoga prostora s obzirom na oblike života i rada, kojima su namijenjeni, dakle izvjestan funkcionalni odnos između životnih potreba i prostorne definicije, postojao je i mnogo ranije (gotovo od prvih početaka organizacije prethistorijske nastambe), ali je funkcionalno rješavanje u prethodnim razdobljima bilo produkt spontanog praktičnog organiziranja ili se temeljilo na iskustvima stečenim kroz generacije. U okviru kapitalističkog društvenog uređenja problem funkcionalne analize prostornih koncepcija u arhitekturi postavlja se na temelje primjene naučnih spoznaja s područja niza prirodnih i društvenih nauka (geografija, meteorologija, biologija, ekonomija, sociologija, statistika i t. d.). Razumljivo je, da je razvoj te metode unutar kapitalističkog društvenog uređenja podložan zakonitostima kretanja vlastitih društvenih odnosa. Stoga se unutar spomenutog razvoja javljao u sve oštrijoj mjeri proces kretanja k mehaničkom funkcionalizmu u organizaciji prostora, u kome se počela gubiti vrijednost osnovnog faktora u arhitektonskom prostoru t. j. vrijednost čovjeka, a u prvi je plan izbio mehanički primijenjen princip ekonomičnosti, mehanizacije, rentabilnosti pa čak i estetskog formalizma. Taj je proces doveo do definicije pojma nastambe kao »stroja za stanovanje« sa sveukupnim pozitivnim ali i negativnim prizvukom tako izraženog naziva. Koncepcija arhitektonskoga prostora u okviru razvoja arhitekture u socijalističkom društvenom uređenju mora biti, razumljivo, bazirana na primjeni najrazličitijih naučnih spoznaja s područja niza prirodnih i društvenih nauka, ali primjena tih spoznaja ne smije postati sama sebi svrhom, dakle ne smije postati mehanička: ona mora biti dijalektička, a to znači, da čovjek u svom potpunom humanističkom formatu mora ostati centralna vrednota u određivanju koncepcije arhitektonskoga prostora, dok primjena navedenih naučnih spoznaja ima služiti što savršenijoj organizaciji takvoga funkcionalno koncipiranoga prostora, u kome će čovjek moći slobodno razviti maksimalnu intenzivnost određenog vida svoje fizičke ili psihičke aktivnosti.<br /> <em>Arhitektonska konstrukcija.</em> Konkretizacija arhitektonskoga prostora kao primarnoga elementa arhitekture postizava se izgradnjom određenog arhitektonskog korpusa t. j. specifičnog sistema konstrukcija, koje povezane u cjelinu formiraju ukupni prostorni organizam arhitektonskoga objekta. Definiranje arhitektonskih konstrukcija u osnovnom kvantitativnom pogledu (čvrstoća, dimenzije, izvedba, materijal) pripada u područje tehničke djelatnosti. U suštini razvoj arhitektonskih konstrukcija najuže je povezan sa stupnjem razvoja materijalne kulture ljudskoga društva i konkretnim mogućnostima te uslovima, što ih pruža određeno područje u vidu izbora dostupnoga materijala. Tehnički razvoj arhitektonskih konstrukcija ovisan je u suštini o svojstvima i čvrstoći materijala, od kojih se konstrukcija izvodi. S druge strane, s razvojem arhitektonskih konstrukcija i njihovim usavršavanjem povezan je velikim dijelom stupanj slobode u kreativnom definiranju arhitektonske prostorne koncepcije.<br /> U osnovi postoje dvije glavne grupe građevnih materijala, od kojih se izvode bitni dijelovi arhitektonskih konstrukcija. U prvu grupu ulaze građevni materijali, koje čovjek nalazi u prirodi, a to su drvo, zemlja i kamen, a u drugu grupu materijali, koje je čovjek u fazi višega tehničkog razvoja počeo proizvoditi ili ih je pronašao, a to su čelik, beton i armirani beton.<br /> U najstarijoj fazi razvoja arhitektonske izgradnje čovjek razumljivo upotrebljava građevne materijale, koje nalazi u prirodi, i na temelju svojstava ovih materijala kao i dugotrajnih iskustava definira određene konstrukcije, koje primjenjuje u izgradnji svojih arhitektonskih objekata. Tokom stoljeća iskustvom se usavršavaju mnoge konstrukcije i poprimaju savršenije oblike, koji odgovaraju kako praktičnim potrebama čvrstoće i zaštite, tako i kompozicionoj logici, kojom se definira kvaliteta arhitektonskoga djela. Razvojem primijenjenih nauka proširen je izbor građevnoga materijala i omogućen prijelaz s empirijske na racionalnu analitičku metodu definiranja konkretne arhitektonske konstrukcije, što je omogućilo snažno proširenje slobode na području arhitektonskoga projektiranja.<br /> Arhitektonske konstrukcije od drva počele su se razvijati još u prethistoriji. Relativna čvrstoća drva i otpornost na naprezanja tlaka, vlaka i savijanja, omogućavale su, da se drvo upotrebljavalo kako za vertikalne konstruktivne elemente (stijene), tako i za horizontalne i kose (strop, krovište). Povoljna termička svojstva drva omogućavala su upotrebu drvenih konstrukcija pod različitim klimatskim uslovima. Tako se drvene arhitektonske konstrukcije razvijaju u varijanti masivne izvedbe u klimatski nepovoljnim područjima počevši od prethistorije (nastambe megaronskoga tipa) pa sve do suvremenih pučkih ostvarenja (područja sjev. i ist. Evrope). Konstruktivni sistem sastoji se od paralelno položenih greda (brvnare) ili od skeleta formiranog drvenim gredama (kanatna konstrukcija). Otpornost drva na naprezanje na savijanje omogućuje izvedbu ravnih stropova i greda (arhitrava), koji su se primjenjivali u klasičnoj ant. grč. arhitekturi i u vrijeme, kad je drvo kao građevni materijal bilo već davno zamijenjeno kamenom. Arhitektonske konstrukcije od drva upotrebljavaju se i u suvremenoj arhitekturi ne toliko radi izvanrednih svojstava čvrstoće ili otpornosti, već s razloga, što drvo posjeduje određenu vrijednost u fakturi svoga tkiva. Organski karakter drvene građe pruža široku skalu primjene u arhitektonskoj kompoziciji. S toga se razloga razvila, nasuprot organskim oblicima tradicionalnih pučkih ostvarenja drvenih arhitektonskih konstrukcija, u suvremenoj arhitekturi koncepcija drvenih konstrukcija egzaktnih stereometrijskih rješenja (Finska, Švedska, sjev. Amerika). Spomenute konstrukcije unatoč kristalnim oblicima svoje definicije zadržavaju određeni stupanj organske povezanosti s promatračem.<br /> U klimatski povoljnim predjelima nastaju drvene konstrukcije lagane izvedbe (pleteruše); pojavljuju se u rasponu od razdoblja prethistorije pa sve do suvremenih drvenih konstrukcija nastamba pojedinih plemena domorodaca u tropskim područjima.<br /> Arhitektonske konstrukcije na podlozi upotrebe zemlje (glina, ilovača) kao građevnoga materijala postoje pod određenim uslovima, što ih pruža pojedino područje, u sveukupnom rasponu razvoja arhitekture od njenih početaka pa do današnjega dana. Međutim određena svojstva spomenutog materijala logično su dovela do specifičnih rješenja. Pored pojave primitivnog korištenja zemlje u vidu izvedbe naboja ili konstrukcije od nepečene opeke (ćerpiča) razvila se upotreba arhitektonskih konstrukcija od pečenih opeka. Ovaj je tip konstrukcija otporan na tlačna naprezanja, a neotporan je na vlačna naprezanja i na savijanje. S toga su razloga ove konstrukcije prikladne samo za podizanje vertikalnih arhitektonskih konstruktivnih elemenata (stijene, stupovi). Pod specifičnim uslovima, koji postoje u krajevima oskudnim drvom, nastao je problem izvedbe horizontalnih konstruktivnih elemenata u sklopu izgradnje opekom. Kako upotreba opeke kao građevnoga materijala isključuje mogućnost izvedbe nosive horizontalne konstrukcije većega raspona, to se već u najstarije vrijeme (Mezopotamija) razvio na bazi opeke kao građevnoga materijala specifičan oblik arhitektonske konstrukcije luka, svoda i kupole. Na taj je način arhitektura obogaćena izvanrednim elementima konstruktivne i prostorne realizacije. Arhitektonske konstrukcije od opeke ostvaruju se u dvije varijante s obzirom na interpretaciju svoje fakture. U prvoj varijanti struktura površine konstruktivnog elementa od opeke (zida) negira se prekrivanjem žbukom. Time se postizava u tehničkom pogledu zaštita same konstrukcije, a u kompozicionom pogledu poprima konstruktivni elemenat puno značenje homogenog arhitektonskog tijela. U drugoj varijanti ostavlja se struktura površine opeke vidljiva, i time se ostvaruje istiniti oblikovni izraz materijala.<br /> Primjena arhitektonskih konstruktivnih elemenata izvedenih od opeke u suvremenom je arhitektonskom stvaranju gotovo najrasprostranjenija. Ti se elementi izgrađuju ili kao osnovni nosivi dijelovi objekta ili kao razdjelne membrane kod primjene skeletnih nosivih konstrukcija od čelika ili armiranoga betona. Kod toga se površinska obradba u većini izvodi putem žbukanja, i ako ornamentalno tkivo vêza ziđa od opeke kao i izvorna boja opeke često služe za postizavanje određenog likovnog obogaćenja i kolorističke intonacije u kompoziciji objekta (Italija).<br /> Arhitektonske konstrukcije od kamena pripadaju tipu konstrukcija, koje je čovjek upotrebljavao u toku ukupnoga razvoja građevne djelatnosti. Osnovna svojstva kamena kao građevnoga materijala pružaju na bazi čvrstoće, otpornosti i trajnosti podlogu za široku upotrebu i primjenu kamenih konstrukcija. Međutim i kamen posjeduje nedostatak slabe otpornosti na naprezanje na vlak i na savijanje, i stoga u tom pogledu konstrukcije od kamena podliježu sličnim principima statičkog rješavanja (empirijskoga ili analitičkoga) kao i konstrukcije od opeke. Uz osnovna svojstva čvrstoće i trajnosti, konstrukcije od kamena izrazuju specifičnu vrijednost fakture kamenoga materijala.<br /> U najstarijem razdoblju upotrebe kamenih konstrukcija čovjek se služio poluobrađenim ili grubo obrađenim kamenim blokovima (neolitičke kultne građevine). No već od prvog razdoblja izgradnje monumentalnih arhitektonskih objekata, nastalih u uslovima afirmacije robovlasničkoga društvenog uređenja (Egipat), razvio se tip perfektne obradbe kamenih konstrukcija, koji se uz određene varijacije održao do danas.<br /> Konstrukcija od kamena poput konstrukcije od opeke pogodna je za izvedbu vertikalnih elemenata arhitektonskog objekta, dok je njena upotreba kod izvedbe horizontalnih elemenata ograničena u dimenziji zbog male vlačne čvrstoće kamena. S toga su razloga primjerice izvedbe ravnih arhitrava i stropova od kamenog materijala u arhitekturi starog Egipta i ant. Grčke nelogične konstrukcije s obzirom na materijal, a nastale su održavanjem tradicije izvedbe drvenoga stropa s gredama, dok je naprotiv izvedba presvođenja (svod, kupola) kamenom konstrukcijom u arhitekturi Etruraca, Sirijaca ili Rimljana potpuno logična. Konstrukcije od kamena upotrebljavale su se sve do pojave čeličnih i armirano-betonskih nosivih skeletnih konstrukcija uglavnom kao osnovni nosivi konstruktivni elementi zgrade, a rjeđe kao sekundarni dekorativni elementi (oblaganje zida kamenom). Arhitektonska primjena kamenih konstrukcija obuhvaćala je izvedbu zidova, stupova, podnožja i krovišta (katedrala u Šibeniku). Međutim razvojem skeletne konstrukcije od čelika ili armiranoga betona pojavio se novi problem definiranja dotada uglavnom nepoznatog konstruktivnog elementa stijene-membrane; njezina uloga nije konstruktivno nošenje nego isključivo dioba prostora. U težnji za primjenom vrednijih materijala u izvedbi ovakvih membrana, u arhitekturi se u tu svrhu razvila upotreba stakla i kamena.<br /> Pored upotrebe navedenih arhitektonskih konstrukcija, razvijenih na podlozi svojstava standardnih prirodnih građevnih materijala, doveo je progres na tehničkom polju do upotrebe novih materijala, i na toj osnovi do razvoja novih arhitektonskih konstruktivnih sistema. Arhitektura je već ranije poznavala upotrebu nekih veznih sredstava (vulkanski pijesak), koja su konstrukciji pružala mnogo veću čvrstoću nego obična vezna sredstva. No tek se na prijelazu iz XIX u XX<em> st.</em> konačno afirmirala šira upotreba betona, odnosno armiranoga betona. Beton kao građevni materijal svojim specifičnim svojstvom, koje dopušta izvedbu homogenog konstruktivnog elementa proizvoljnog oblika, zatim svojom čvrstoćom i otpornošću, omogućio je prvo formiranje novih konstruktivnih rješenja. Ali i kod betona postoji negativna pojava malene čvrstoće na vlak, te su u tom smislu i betonske konstrukcije nepodesne za izvedbu kompleksnih konstruktivnih elemenata, kod kojih nastupaju različiti naponi. Međutim konstruktivna kombinacija dvaju materijala, betona koji posjeduje svojstvo otpornosti na tlačno opterećenje, i čelika koji posjeduje svojstvo velike otpornosti kako na tlačno tako i na vlačno opterećenje, pružila je mogućnost izvedbe velikih konstrukcija, koje mogu preuzeti sve vrste opterećenja i napona. Mogućnost izvedbe svake potrebne forme armirano-betonskih konstrukcija, velika sposobnost preuzimanja opterećenja sviju vrsta, otpornost protiv negativnih vanjskih upliva i mnoga druga pozitivna svojstva prokrčila su armiranom betonu brz prodor i primjenu. Razvoj armirano-betonskih arhitektonskih konstrukcija omogućio je kvalitativni progres u općem procesu kreativne analize na području arhitektonskog projektiranja. Specifična svojstva drvenih i masivnih (opeka i kamen) arhitektonskih konstrukcija uslovljavala su izvedbu jedinstvenih elemenata nosive i ujedno razdjelne konstrukcije u arhitekturi. Ova činjenica ograničavala je slobodu rasporeda unutarnjih prostora, jer je njihovo definiranje bilo uslovljeno osnovnom dispozicijom nosivih arhitektonskih konstruktivnih elemenata (stijene, stupovi). Pojavom armirano-betonske konstrukcije reducirane su dimenzije nosivih elemenata na minimalne dimenzije stupova, koji nose horizontalne lamele stropnih armirano-betonskih konstrukcija. Time je ukupan prostor pojedine etaže potpuno oslobođen, te dioba i organizacija prostora nisu više ovisne o nekom krutom nosivom konstruktivnom sistemu, već se mogu provesti putem definiranja slobodnih stijena-paravana. Tako je nastao t. zv. tip skeletne armirano-betonske arhitektonske konstrukcije, koji omogućuje potpunu slobodu funkcionalnog organiziranja unutarnjeg rasporeda arhitektonskoga prostora. U najširem smislu formiranja arhitektonskoga organizma, primjena armirano-betonske skeletne konstrukcije pruža mogućnost izgradnje ekonomičnih arhitektonskih objekata s mnogo etaža. Kod toga u principu nastaje problem deklariranja ili prikrivanja armirano-betonske skeletne konstrukcije. U suvremenoj arhitekturi podjednako su zastupana oba smjera u tretiranju fizionomije arhitektonskoga korpusa. Štoviše, slobodni oblici armirano-betonske konstrukcije skeleta, konzolnih ploča, ljusaka i lamela pružili su dosad neslućene mogućnosti u oblikovnoj definiciji arhitektonske kompozicije. Isto se tako primjena stakla, metalnih lamela i okvira, kao i betonskih sirovih ili ožbukanih ili obloženih površina te laganih materijala paravanskih stijena prilagođuje funkciji skeletne konstrukcije.<br /> Čelične arhitektonske konstrukcije pružaju velikom čvrstoćom i otpornošću materijala mogućnost izgradnje visokih objekata odnosno objekata s velikim rasponima. Kod toga čelična konstrukcija minimalnim dimenzijama pojedinačnih nosača omogućava rješenja još slobodnijih prostornih dispozicija od onih, koje pruža armirano-betonska konstrukcija. U uslovima izgradnje objekata unutar velikih gradova, u kojima ograničenost prostora diktira koncentraciju izgradnje na malim površinama, jedinu mogućnost pruža izgradnja visokih objekata. Napredak nauke i tehnike omogućio je već u drugoj pol. XIX<em> st.</em> izvedbu zamašnih čeličnih skeleta. Realizacija mnogokatnica i velikih dvorana u suvremenoj arhitekturi sve se više oslanja na primjenu čeličnih konstrukcija. Stijene-membrane, koje u okviru ovakve arhitekture definiraju unutarnje prostorije, montiraju se neovisno od dispozicije nosivoga skeleta, a to pruža mogućnost potpuno originalnih rješenja kako u prostornom tako i u oblikovnom smislu.<br /> <em>Arhitektonsko projektiranje.</em> Proces rada na ostvarenju izgradnje jednog arhitektonskog objekta sastoji se u suštini od dva dijela; prvi obuhvaća rad na projektiranju objekta, a drugi rad na njegovoj izvedbi.<br /> Rad na projektiranju obuhvaća najprije upoznavanje funkcije budućega objekta, na temelju kojeg se prelazi na rješavanje arhitektonskog organizma definiranog koncepcijom rasporeda prostora i adekvatne konstrukcije, te konačno na razrađivanje sveukupnoga materijala (nacrta, statičkih računa, troškovnika i t. d.), potrebnog za pristupanje samoj izgradnji.<br /> Osnovu za pristupanje arhitektonskom projektiranju mora sačinjavati konkretno definirani građevni program, u kome je fiksirana funkcija objekta, točan položaj mjesta za izgradnju (lokacija), te svi podaci, dimenzije i detalji važni za pravilno funkcioniranje budućeg objekta. Osnovne elemente građevnog programa daje budući korisnik objekta, a upotpunjuje ih arhitekt općom analizom postavljenoga zadatka. U ovoj fazi kreativnoga procesa nužno je provesti osnovnu analizu funkcije objekta, njegova odnosa prema urbanom ansamblu ili pejzažu, njegova položaja obzirom na najšire uslove geografske, klimatske i terenske situacije. Prva konkretizacija zamisli projekta fiksira se na skici (mjerilo ovisi o veličini objekta; 1 : 200 do 1 : 500). Prostor definiran u ovoj prvoj fazi određuju u pogledu veličine osnovni materijalni elementi projektiranja (stroj, pokućstvo i t. d.), potrebni za ostvarenje funkcije samoga objekta, a raspored prostora određuju funkcija, rad i djelovanje, koji će se odvijati u tom objektu. Potpuno je razumljivo, da se već u ovoj prvoj fazi projektiranja — paralelno i sinhrono s postavljanjem osnovnih kontura organizacije unutarnjeg arhitektonskoga prostora — rješava u osnovnim linijama i sistem konstrukcije kao i problem kvalitete arhitektonske koncepcije. Nakon toga pristupa se na temelju daljnjeg studija zadane problematike izradbi detaljnijih nacrta u mjerilu 1 : 100 (urudžbeni nacrti), u kojima su svi osnovni prostori i konstruktivni elementi u potpunosti riješeni. To se postiže na taj način, što se paralelno s pripremom nacrta izrađuje statički račun, kojim se definiraju dimenzije i izvedbeni detalji sviju složenijih elemenata konstrukcije. Razradba ovih nacrta kao i statičkoga računa potrebna je kao elaborat, na temelju kojega kompetentni upravni organ odobrava izgradnju. Zbog potrebe određivanja cijene odnosno troškova projektiranoga objekta izrađuje se na temelju planova u mjerilu 1 : 1oo točan pregled količine sviju radova i konstruktivnih elemenata ugrađenih u dotični objekt (dokaznica mjera); na temelju ovog elaborata unose se dobivene količine u troškovnik, u kome se u pojedine stavke opisa radova i konstrukcija (određenih količinom) unose cijene pojedinih radova i materijala, te se time dobiva ukupna cijena projektiranoga objekta. Paralelno s tim razrađuju se svi elementi, koji tvore kvalitetnu sintezu arhitektonskog objekta; njegov oblikovni izraz analizira se u nacrtima pročelja, perspektivnom prikazu ili izradbom modela. Nakon što je projekt u osnovi izbalansiran, pristupa se izradbi detaljnih izvedbenih nacrta u mjerilu 1 : 50 (polirski planovi). U ovoj fazi razrađuju se detaljno svi konstruktivni problemi kao i problemi izvedbe obrtničkih radova. Paralelno s izradbom ovih izvedbenih nacrta za temelje, sve katove, presjeke i naročite detalje, izrađuju se posebni nacrti za izvedbu složenijih konstruktivnih elemenata (armirano-betonsku ili čeličnu konstrukciju). Nakon izradbe izvedbenih nacrta razrađuju se t. zv. detaljni nacrti kompliciranijih konstruktivnih detalja i obrtničkih radova u mjerilu 1 : 20, 1 : 10, 1 : 5, 1 : 2 ili 1 : 1. Uz to se izrađuje i točan opis radova. Time je pripremljen osnovni dio elaborata, na temelju kojega se može pristupiti konkretnoj izgradnji arhitektonskog objekta.<br /> Razumljivo je, da je metoda kreiranja projekta u suvremenom arhitektonskom stvaranju detaljno razrađena. Kako je projektiranje kompleksna djelatnost, koja se sastoji od komponente primjene naučne analize i komponente primjene umjetničkog kreiranja, to su i problemi s područja arhitektonskog projektiranja teoretski i praktički razrađivani prema vrsti zadatka, što ih obuhvaća opća problematika arhitektonskoga projektiranja. Arhitektonski objekti dijele se prema svojoj namjeni u više vrsta (stambeni objekti, objekti javne namjene, industrijski objekti, saobraćajni objekti i dr.), pa se stoga i osnovna problematika njihove funkcije, a prema tome i njihova projektiranja kao i realizacije, međusobno razlikuju. Potpuno je razumljivo, da su se na osnovi spomenutih specifičnosti razvile i specijalne domene projektantske djelatnosti.<br /> Unutar općenitoga pojma arhitektonske djelatnosti postoji područje specifične problematike izgradnje, organizacije, sređivanja i uređenja širokih područja naselja i gradova. Djelatnost ove vrste najuže je povezana s općom problematikom arhitekture, ali se razvila u posebnu disciplinu, urbanizam. Osnovni principi razradbe urbanističkih rješenja temelje se — kao i na području osnovne arhitektonske djelatnosti — s jedne strane na metodici naučne analize niza konkretnih problema, a s druge strane na primjeni konkretnog umjetničkog stvaranja. Zadaci urbanističke djelatnosti obuhvaćaju rješavanje problematike života, povećanja, sređivanja, asanacije i konzervacije postojećih naselja i gradova, kao i izgradnju novih. Najšire probleme izgradnje, povezivanja i funkcionalne organizacije života na širokim područjima, koja su gravitaciono povezana ekonomskim, geografskim ili sličnim elementima, rješava disciplina regionalnog planiranja.<br /> Urbanistička djelatnost, jednako kao i arhitektonska djelatnost, posjeduje osnovne elemente razrađene naučnom metodom; oni čine podlogu općoj razradbi projekta. Problem gustoće naseljavanja, sadržaja i veličine mikrorajona, sheme saobraćaja, osnovne orijentacije, dislokacije pojedinih zona kao i mnogi drugi problemi čine sadržaj osnovne analize na području urbanističke djelatnosti. Rješavanje spomenutih konkretnih problema povezano je u urbanizmu kao i u općem arhitektonskom procesu projektiranja nedjeljivo s osnovnim problemom sinhronog rješavanja kvalitete. Ista zakonitost jedinstvenoga rješavanja problema kvantitete i kvalitete, koja vrijedi na području općeg arhitektonskog kreiranja, vrijedi i na području urbanističkoga kreiranja.<br /> Na području arhitektonskoga i urbanističkoga kreiranja obje nedjeljive komponente kvantitativnog i kvalitativnog rješavanja projektne problematike moraju biti sinhrono pozitivno riješene. Izolirano pravilno rješenje kvantitativne problematike arhitektonskog ili urbanističkog zadatka (ortodoksni konstruktivizam ili funkcionalizam) jest nužan ali nije ujedno i dovoljan uslov za potpunu i kvalitetnu kreaciju. Bez pravilnoga kvantitativnog rješenja nema uopće mogućnosti ostvarenja kvalitetne kreacije, ali isključiva korektnost u smislu rješenja kvantitete i organizacije nije ujedno dovoljan uslov za postizanje kvalitete. U toj činjenici sastoji se ujedno kompleksna narav arhitektonske i urbanističke djelatnosti t. j. nužnost sinteze naučne i umjetničke komponente stvaralačke aktivnosti.<br /> <em>Realizacija projekta.</em> Materijalna konkretizacija arhitektonskoga obiekta provodi se izgradnjom t. j. izvođenjem građevnih radova prema određenoj dispoziciji, koja je fiksirana u elaboratima arhitektonskoga projekta. Za razliku od realizacije na području nekih drugih grana umjetnosti (kiparstvo, slikarstvo), u kojima sam kreator provodi i tehničku realizaciju svoje zamisli, na području arhitektonske djelatnosti izvođenje građevinskih radova predstavlja u suštini tehničko-rutinski posao, neovisan u svome mehaničkom odvijanju od ličnosti kreatora. Potpuno je razumljivo, da u pravilu arhitekt-kreator mora posjedovati sveukupnu mogućnost nadzora nad procesom izvođenja građevine kao garanciju, da će se realizacija izvršiti prema intencijama i koncepciji samoga projekta.<br /> Praktičnu provedbu realizacije arhitektonskoga projekta t. j. izgradnju objekta preuzimaju posebno organizirana građevinska poduzeća. Provedba izgradnje zahtijeva u prvome redu dobru organizaciju gradilišta, koje predstavlja adekvatan tehnički pogon, snabdjeven kod većih realizacija građevinskim strojevima, transportnim sredstvima i potrebnom radnom snagom.<br /> U najstarije vrijeme razvoja ljudskoga društva, kao i kod današnjih primitivnih plemena, svaka skupina ljudi sama je za sebe izgrađivala potrebne objekte-nastambe. Prema tome je u prvoj fazi razvoja izgradnje manje ili više svaki korisnik objekta bio ujedno i njegov projektant i njegov graditelj. S vremenom, kako se projektna zamisao usavršuje a materijalna kultura poprima razvijenije oblike, te uslijed toga realizacija projekta postaje kompleksnija, dolazi do podjele rada i na tome području, a prema tome i do specijalizacije. Tako nastaju tijekom vremena ponajprije majstorske družine (u Srednjem vijeku), koje stječu vještinu projektiranja kao i izvedbe projekta. Konačno u razdoblju razvoja suvremene tehnike dolazi do afirmacije posebnih pogona-poduzeća, opskrbljenih tehničkim pomagalima i osposobljenih za provedbu izgradnje.<br /> Sama realizacija (izgradnja) objekta definiranoga projektom odvija se prema logičnom redoslijedu ostvarivanja cijeloga niza specifičnih radnih procesa, koji su međusobno povezani, a u redoslijedu provedbe i međusobno ovisni. Disciplinom izvođenja građevina obuhvaćena je metodika radnoga procesa izgradnje arhitektonskih objekata. Razumljivo je da je udio pojedinih specijalnih djelatnosti, kao i izvjestan dio sheme redoslijeda kod izvedbe građevina ovisan o tipu građevine predviđene projektom, o upotrebi određenih materijala, veličini građevine, kvaliteti realizacije, raznolikosti opreme i mnogim drugim faktorima. Normalni redoslijed kod izvedbe građevine započinje uređenjem i tehničkom pripremom gradilišta. Ono mora biti povezano s prometnim putevima radi pristupa radnika i dovoza materijala, mora posjedovati mogućnost dovoda vode (a po mogućnosti i električne energije), potrebne za niz tehničkih procesa koji se na njemu odvijaju, i mora posjedovati određene elemente osiguranja i sanitarne zaštite. Proces rada započinje točnim prenošenjem projektom predviđenoga položaja zgrade na sam teren, na kome se znakovima fiksiraju karakteristične ugaone točke objekta. Na podlozi točno fiksiranoga položaja započinje iskop terena, potreban za izgradnju temelja zgrade; njegove su dimenzije proračunane u ovisnosti o veličini zgrade (opterećenje) i specifičnoj nosivosti tla. Na taj način započinje izvođenje t. zv. zidarskih radova, u koje je uključena izvedba temelja, stijena, masivnih stropnih konstrukcija i niza ostalih konstruktivnih elemenata, izvedenih od betona, armiranoga betona, opeke, žbuke i srodnih materijala. Zidarskim radovima ostvaruje se osnovna konstruktivna jezgri objekta, koja se upotpunjuje i osposobljava za privođenje svrsi nizom daljnjih zahvata specijalnih djelatnosti. Osnovno osiguranje objekta provodi se izolacijom od podzemne vlage kao i izvedbom tesarskih radova (u koliko je predviđena drvena konstrukcija krovišta), te pokrivačkih radova, kojima se objekt osigurava od atmosferilija odnosno oborina. U tako osiguranom objektu započinje ugrađivanje i montaža niza specifičnih konstruktivnih elemenata, opreme i instalacija. Klesarskim radovima montiraju se eventualno predviđene kamene stube; stolarskim radovima obuhvaćena je izvedba i ugrađivanje drvenih dijelova vrata i prozora, koji se okivaju u okviru bravarskih radova; tesarskim radom obuhvaćena je izvedba donje i gornje oplate stropova; električarskim i limarskim radovima obuhvaćena je dobava i montaža električnih odnosno vodovodnih i sanitarnih uređaja u objektu; parketarskim radovima izvodi se konačna konstrukcija podova; pećarskim radovima obuhvaćeno je podizanje peći i štednjaka, u koliko nije predviđena izvedba centralnoga loženja; staklarskim radovima izvodi se ustakljenje prozora i eventualno vrata; tapetarski radovi obuhvaćaju dobavu i montažu zastora; soboslikarski i ličilački radovi dovršavaju uglavnom izvedbu objekta bojadisanjem prostorija i drvenih dijelova prozora i vrata.<br /> Sveukupni proces izgradnje objekta stoji pod nadzorom kompetentnog upravnog organa, koji kontrolira, da li se izvedba odvija prema odobrenom elaboratu, kao i pod nadzorom projektanta, a često i nadzornog organa, kojega određuje investitor. Nakon završetka izgradnje vrši se primopredaja, tokom koje se provodi kontrola, da li su svi radovi i tehnički detalji u redu izvedeni i da li odgovaraju propisima, predviđenim uslovima i postojećim nacrtima. Nakon jedne ili dvije godine poslije dovršenja objekta provodi se t. zv. komisijska kolaudacija, kojom se utvrđuje, kako su se konstrukcija objekta kao i pojedinačni elementi zgrade održali u toku navedenoga roka uporabe.<br /> <strong>Teorija arhitekture.</strong> Arhitektonska djelatnost kao vid društvene aktivnosti dijalektički je povezana s općim formama kretanja ljudskoga društva i prema tome posjeduje specifične zakonitosti svoga razvoja. Kako se arhitektonsko stvaranje sastoji od dviju osnovnih komponenata, od kojih je jedna tehničke a druga kreativno-umjetničke prirode, to su i unutarnje zakonitosti arhitektonske djelatnosti kompleksne prirode. Komponenta tehničkih zakonitosti unutar procesa arhitektonske djelatnosti fiksirana je rezultatima naučne spoznaje na području niza prirodnih, a dijelom i društvenih nauka, dok je komponenta kreativno-estetskih zakonitosti na području arhitektonske djelatnosti određena rezultatima naučne spoznaje na području opće teorije umjetnosti odnosno specijalne teorije arhitekture.<br /> Kako opća teorija umjetnosti i specijalna teorija arhitekture pripadaju osnovnoj grupi društvenih nauka, to se zakonitosti na polju citiranih naučnih područja mogu pravilno fiksirati jedino promatranjem ukupnog historijskog kretanja općih pojava vezanih uz konkretnu materiju, koju dotične nauke obuhvaćaju. Prema tome je nužno u procesu spoznavanja općih zakonitosti na području teorije arhitekture poći putem, koji je Lenjin definirao riječima »Od živog promatranja k apstraktnom mišljenju i od njega k praksi — to je dijalektički put spoznaje istine, spoznaje objektivne realnosti«. To znači, da put k otkrivanju općih zakonitosti na području teorije arhitekture.— kao nauke koja u domeni arhitekture izučava opće zakonitosti (umjetničkog) spoznajnog i kreativnog procesa, njegove mijene kroz historiju, te njegovu uslovljenost društvenim odnosima — bazira na promatranju odnosno analizi općih forma kretanja arhitektonske definicije u ukupnom rasponu historijskoga toka od najstarijih vremena do današnjega dana. Prema tome osnovna podloga za izgradnju suvremene teorije arhitekture, kao nauke koja određuje opće forme kretanja suvremenog arhitektonskog kreiranja, leži u izučavanju dosadašnjeg razvoja arhitekture i analizi dijalektičke povezanosti toga razvoja s općim oblicima kretanja ljudskoga društva. To znači, da se putem pravilne metode dijalektičke analize historije arhitekture mogu spoznati temeljne zakonitosti s područja teorije arhitekture kao specifičnog dijela opće teorije umjetnosti ili estetike.<br /> Pođemo li od činjenice, da umjetnost kao specifična društvena djelatnost definira idejni, emotivni i predmetno-oblikovni stvaralački odraz specifično (umjetnički) spoznate objektivne životne stvarnosti u procesu konkretizacije umjetničkoga dijela, tada vidimo, da je u samoj biti umjetničke aktivnosti sadržana zakonitost osnovne dijalektičke povezanosti između subjektivne (umjetničke) stvaralačke interpretacije i objektivne životne stvarnosti. Ove se zakonitosti mogu otkriti procesom »od živog promatranja k apstraktnom mišljenju«.<br /> S toga je razloga nužno izučavati karakteristična arhitektonska ostvarenja kroz historiju i analizirati načine i principe, kojima su odražavala idejni i emotivni profil vlastite društvene zajednice.<br /> Maksimalna distansa u klasnim odnosima staroga Egipta s ideološkim profilom hijerarhijske apoteoze faraona interpretirana je jedinstvenom snagom u superiornom i nijemom korpusu piramide ili u gigantskom mjerilu majestetično hladnog intérieura hipostila hrama u Luksoru.<br /> Unutarnja društvena homogenost robovlasnikâ antičkoga grčkog<em> polisa</em> s njihovom prezentno-idealističkom ideološkom orijentacijom interpretirana je klasičnom snagom u idealiziranoj harmoniji peripteralnoga korpusa helenskoga hrama ili u jedinstveno homogenom i izbalansiranom prostoru grčkog teatra.<br /> Asketski zanos anonimnog stanovnika medievalnog utvrđenog gradića, fasciniranog metafizičkom shemom skolastičke ideologije, interpretiran je gotovo stravičnom snagom u eteričnoj raščlanjenosti visokog prozračnog konstruktivnog skeleta gotičke katedrale, koji se nadvio nad zgusnuti sklop anonimnih kućica, ili melodikom kolorističke intonacije vitraila.<br /> Svijest humanista, orijentirana prema racionalnome skladu i realnome promatranju, egzaktno je interpretirana u smirenoj harmoniji renesansne kompozicije palače Farnese ili u humanom mjerilu i čistoći oblika trijema u dvorištu vojvodske palače u Urbinu.<br /> Spekulativni racionalizam zapadnoevropskog građanina, zahvaćenog groznicom rentabilnosti, ekonomičnosti i brzine, impresivno je interpretiran u arhitekturi reduciranih stereometrijskih oblika, koncipiranoj često mehaničkom primjenom funkcionalističkih i konstruktivističkih kriterija.<br /> Proučavanje prikazanih pojava na području arhitektonskog kreiranja u toku ukupnog raspona historijskog razvoja arhitekture, dovodi putem poopćenja do spoznaje niza zakonitosti s područja teorije arhitekture. Na temelju spoznaje navedenih zakonitosti općeg kretanja arhitektonskoga kreiranja, teorija arhitekture aktivno analizira puteve općeg kretanja i progresivne uloge arhitektonske dijelatnosti u novim uslovima razvoja socijalističke društvene stvarnosti. Na taj način teorija arhitekture vrši aktivnu pozitivnu ulogu u općem okviru progresivnog kretanja ljudskoga društva.<br /> ARHITEKTURA, PREGLED POVIJESNOG RAZVOJA<br /> Arhitektura kao specifičan vid ljudske djelatnosti, nastale iz potrebe čovjeka da za svoj život i rad formira organizirani prostor, svojim je razvojem najuže povezana s općim oblicima kretanja života ljudskoga društva, kod čega ekonomske, socijalne, etničke, političke i geografske specifičnosti donose sa sobom pojavu logičkih varijacija u definiranju konkretnih ostvarenja. S toga je razloga u analizi razvoja arhitekture usvojena opća periodizacija vezana uz kronološki niz historijskih razdoblja i uz pojedine teritorijalne cjeline.<br /> <strong>Razvoj arhitekture u doba prethistorije.</strong> U doba paleolitika, kad je čovjek u stadiju divljaštva pribavljao dobra potrebna za život kao lovac i sabirač, kretale su se rodovske skupine u svom nomadskom načinu života šumovitim i brdovitim područjima, u kojima je bilo divljači. U okviru tadašnjeg primitivnog načina života čovjek je kao zaklon (nastambu) izabirao prirodnu spilju ili polupećinu. Prostor spilje udešavao je prema svojim dnevnim potrebama tako, da je položaj ognjišta, ležaja, radnoga mjesta ili mjesta za kult i sahranjivanje odgovarao osnovnim zahtjevima funkcije. U suštini u ovome se razdoblju ne može govoriti o kreiranju arhitektonskoga objekta nego samo o primjeni i donekle o adaptaciji prirodnoga zaklona u svrhu formiranja nastambe. Kako je gustoća pučanstva bila vrlo malena, a položaj spilja-nastamba određen prirodnim smještajem, to u ovo vrijeme još ne postoji nikakvo kumuliranje nastamba a prema tome ni formiranje urbanih aglomeracija. Bogat unutarnji ukras nekih spilja s prikazima cijelih ciklusa životinja, a manjim dijelom i ljudi, ukazuje na postanak prvih skupnih (može se reći javnih) prostora, namijenjenih okupljanju pripadnika roda u vezi s funkcijom sastajanja prvotne zajednice a možda i s razvojem prvih početaka kulta. Spilje i polupećine ujedno su mjesta, na kojima je pronađen najveći broj paleolitičkih manufakata, t. j. oružja i oruđa izrađenoga od kamena ili kosti, kao i rijetkih primjeraka paleolitičke plastike.<br /> U toku daljnjeg razvoja društvene zajednice, kad čovjek na prijelazu iz divljaštva u barbarstvo upoznavši korisnost životinja počinje njihovim pripitomljavanjem, dakle u fazi prijelaza na stočarski, a nedugo zatim nužno i na poljoprivredni način proizvodnje, dolazi do bitnih promjena u uslovima korištenja terena, a prema tome i do promjene u lokaciji i formiranju nastamba. U doba neolitika čovjek je uslijed novog načina proizvodnje kao stočar i ratar bio vezan uz plodno tlo, koje se prostiralo ponajviše u nizinskim područjima uz rijeke i potoke. Na tom području u većini slučajeva nije bilo prirodnih zaklona, pa je čovjek morao po prvi put sam pristupiti izgradnji vlastitog zaklona, t. j. primitivne nastambe. U ranoj fazi neolitika čovjek u tlu kopa jamu pravokutnog, ovalnog ili nepravilnog tlocrta i prekriva je pokrovom od šiblja, obično premazanog lijepom od ilovače. U ovim stambenim jamama (zemunicama) nađena su ognjišta i spremišta hrane, što dokazuje organizirani zahvat u formiranju ljudske nastambe. Kako ljudi žive u to doba u većim skupinama, to se na pojedinim područjima izgrađuje veći broj stambenih jama, kao i jama namijenjenih za spremanje hrane, raspoređenih često koncentrično oko središnjeg prostora sa centralnim ognjištem. U spomenutoj ranoj fazi izgradnje prvih urbanih aglomeracija, one još nisu osigurane obrambenim nasipima ili palisadama. Visok vodostaj rijeka i oborine činili su ove nastambe često nesigurnima tako, da čovjek ubrzo prelazi na izgradnju stabilnijih nadzemnih nastamba. Nadzemne nastambe različito su konstruirane i poprimaju različit oblik već prema uslovima, u kojima se izgrađuju. Na klimatski nepovoljnim područjima srednje i sjev. Evrope, koja su obilovala drvom, razvija se izgradnja masivnih drvenih nastamba pravokutna tlocrta (na pr. tip<em> megarona</em>), kod kojih se ognjište nalazi unutar prostorije. U povoljnijim klimatskim uslovima izgrađuju se pravokutne nastambe iz laganije građe (pleteruše), dok se u području Sredozemlja izgrađuju nastambe šatorasta tipa i kružnoga tlocrta manjih dimenzija, u početku od pletera, a potom i u suhozidnoj kamenoj konstrukciji. U kasnijoj fazi neolitika pojavljuju se veće skupine nastamba osiguranih ili izgradnjom na močvarnom tlu, odnosno iznad vode (sojenice) ili na prirodno teže pristupačnim vrhuncima brežuljaka; u tom slučaju dolazi i do podizanja obrambenog pojasa od kamena, zemlje ili drva (palisade). Na taj način nastaju gradine kao središnje mjesto zaklona<em> (refugium)</em> za pripadnike rodovskih skupina, koji obitavaju na pojedinim manjim područjima, a i prve urbane aglomeracije utvrđenoga tipa.<br /> Kako je čovjek, koji u to doba obrađuje zemlju, ovisan u visokom stupnju o nizu prirodnih pojava kojih uzroke ne razumije, to se na temelju straha razvija obilno maštanje koje se s vremenom stabilizira u različitim oblicima kulta. Održanje svijesti o pripadnosti rodu potencira se kultom predaka (praoca roda); njihove se ličnosti s vremenom uzdižu do heroja (grčka mitologija), a s tim u vezi dolazi do sahranjivanja na određenim mjestima i do izgradnje grobne arhitekture. Na taj način razvija se već u neolitiku uz izgradnju nastamba i izgradnja objekata vezanih uz sahranjivanje, kao što su dolmeni, odnosno vezanih uz različne oblike manifestacija rodovskoga života ili kulta kao što su menhiri, kromleki ili alignamenti. Dok su nastambe u to doba izgrađivane posve primitivno od drva ili kamena, kultni se objekti izgrađuju monumentalno. Oni su većinom objekti sastavljeni od ogromnih neobrađenih kamenih blokova, koji snažno djeluju svojim dimenzijama. Uzmu li se u obzir primitivna tehnička sredstva tadašnjega čovjeka i veoma zamašne koncepcije kultnih arhitektonskih objekata, sastavljenih često od kamenih blokova teških po nekoliko desetaka tona, može se ocijeniti koliki je bio napor pojedine skupine ljudi, koja je podizala spomenute objekte, odnosno koliko je bila intenzivna idejna podloga, koja je pokretala tako napornu djelatnost.<br /> Prijelazom na metalno doba u višem stupnju barbarstva usavršavaju se oblici izgradnje nastamba i kultnih objekata. U eneolitiku, kad se počinje upotrebljavati metalno oruđe, dolazi do jasnije obradbe kamenih blokova od kojih se sastavljaju kultni objekti, a prizmatički oblici obrađenoga kamena pružaju mogućnost izvedbe savršenijih konstrukcija. U doba bronce i željeza pojavljuju se savršenije izgrađene drvene nastambe (istoga tipa kao i u neolitiku), kod kojih se konstruktivni vez drva često učvršćuje metalnim sponama. Nastambe od kamena zadržavaju izvedbu u tehnici suhozida, ali njihove se dimenzije povećavaju i pojedini blokovi kamena (oko ulaznoga otvora) obradbom prilagođuju svojoj funkciji. U metalno doba dolazi do veće akumulacije nastamba na užem prostoru uslijed povećanja stanovništva, kao i do intenzivnije izgradnje utvrđenih zakloništa<em> (rejugium)</em> na prirodno zaštićenim položajima. Takvih utvrđenih zaklona ima u močvarnim područjima ili na utoku dviju rijeka (zaštićenih jarcima ispunjenih vodom i vodotocima), kao i na vrhuncima brežuljaka ili gorskim izdancima (zaštićenih strminom terena). Unutar utvrđenih gradina (kasteljeri, akropole) smješteni su uglavnom kultni objekti i nastamba vođe. Kod izgradnje utvrđenih gradina naročito se ističe razrađeni sistem obrambenih pojaseva. Pojedine gradine okružene su sa jednim, dva pa i više pojaseva bedema, kod čega prilazni put često prolazi kroz cijeli sistem ulaznih otvora tako, da obrana t. j. blokiranje toga puta bude što efikasnije.<br /> Pored nalaza ostataka arhitekture iz razdoblja prethistorije postoji i niz urna pronađenih u nekropolama onih plemenskih skupina, koje su pokojnike spaljivale; izvedene u obliku stana pokojnika, one prikazuju u minijaturi oblike izgradnje tadašnjih nastamba. Nalazi takvih urna važni su naročito radi identificiranja oblika i konstrukcije onih dijelova arhitekture (krovište, pokrov), koji su, uslijed izvedbe od trošnog i neotpornog materijala, s vremenom propali.<br /> Kao elementi komparacije u okviru proučavanja graditeljstva prethistorije ispituju se oblici i konstrukcije izgradnje objekata, koje podižu suvremena plemena što žive na nižem stupnju razvoja. Primitivna plemena Polinezije, Australije i crnačka plemena Afrike izgrađuju svoje nastambe od drva, trske i pletera na vrlo primitivan način, većinom u obliku kružnih i šatorskih objekata. Pojedina plemena Indijanaca dosegla su u razdoblju prije prodora Evropljana vrlo visok stupanj u razvoju graditeljstva. Stepeničaste piramide, palače na terasama, raskošna dvorišta s trijemovima, cjeloviti gradovi i njihovi komunalni uređaji podsjećaju na razvoj graditeljstva naroda staroga Orijenta.<br /> Prva značajna stabilizacija poljoprivredne proizvodnje došla je do izražaja najranije u plodnim dolinama velikih rijeka umjerenog i suptropskog pojasa. Doline Egipta, Mezopotamije, Kine, Indije i Srednje Amerike područja su razvoja prvih velikih i organiziranih proizvodnja poljoprivrednoga tipa sa svim logičnim posljedicama pojave podjele rada, nužde izmjene dobara, potrebe povišenja proizvodnje odnosno radne snage i prijelaza na rad robova. Društvena transformacija stvorila je na spomenutim područjima okvire za viši stupanj razvoja arhitekture.<br /> <strong>Razvoj arhitekture na području Egipta.</strong> Život u Egiptu, vezan uz intenzivnu poljoprivrednu proizvodnju baziranu na radu robova, mogao se održati s uspjehom, ako je vladajuća klasa organizacijom rada mogla iskorištavati prednosti prirodnih uslova, što ih pružaju poplave Nila, odnosno plodnost naplavljenih područja. Dosljedno tome razvila se u Egiptu drastična klasna diferencijacija u kojoj je vladajuća klasa — da bi održala podložnost robova — izgradila razrađene oblike metafizički orijentirane ideologije; na vrhu hijerarhijske ljestvice stoji faraon božanskoga podrijetla. Potreba rada opravdava se nuždom održanja trajnoga kontinuiteta organizacije, brigom za budućnost, nastavkom života poslije smrti, održanjem spomena i t. d. U takvim okolnostima razvila se u Egiptu u rasponu od prijelaza iz ← IV u ← III tisućljeće pa do sredine ← I tisućljeća arhitektura specifičnoga karaktera.<br /> U početku razvija se izgradnja jednostavnih i primitivnih nastamba izgrađenih od opeke, kod kojih se prostorije nižu oko središnjega dvorišta. Nasuprot vrlo jednostavnim nastambama počinju se već u to rano vrijeme podizati istaknute grobnice. Od početnih oblika formiranja grobne komore u zemlji preko podizanja mastaba razvija se izgradnja grobnica sve do monumentalnog definiranja piramida kao veličanstvenih faraonskih grobnica, koje svojom kristalnom formom simboliziraju metafizički orijentiranu težnju za vječnim spomenom. Potpuno nijeme, bez otvora, ulaza, ukrasa i detalja, piramide su poput ogromnoga kristala tvrdoga laštenog kamena predstavljale pojam moći i neprolaznosti.<br /> U srednjoj fazi života Egipta usavršava se do neke mjere izgradnja nastamba. Koncentracija pučanstva dovodi do izgradnje gradova organiziranih prema shemi strogog pravokutnog uličnog rastera sa podijeljenim zonama stanovanja za vladajuću klasu i odjelito za robove. Gradovi su uslijed nastale nesigurnosti u ovom razdoblju osigurani, a i pojedine zone u gradovima odijeljene su zidom. Izgradnja grobova prelazi od tipa piramida i mastaba na tip grobova u pećini. Pored toga se pojavljuje izgradnja hramova. Prototip hrama je nastamba, kod koje se kroz dvorište ulazi u prostorije. Kod toga dolazi do razvoja konstrukcije krovišta nošenog stupovima. Dosljedno načinu umjetničke realizacije orijentiranom prema simbolici, i stupovi kao konskruktivni elemenat simbolički interpretiraju (nakon starije jednostavne protodorske faze) vegetabilne motive stabljika palme, lotosa ili papirusa u formama kapitela.<br /> U novijoj fazi razvoja Egipta, u kojoj snaga države ponovo izbija u prvi plan, dolazi do izgradnje monumentalnih objekata i to u prvom redu hramova. Kompozicija hrama obuhvaća nizanje impresivnih prostora počevši od ulazne aleje sfinga preko peristila i hipostila do svetišta. Jedinstveno nizanje prostornih dojmova definiranih kamenim stijenama, volumenima i stupovima — u crescendu od poluzatvorenoga dromosa, koji usmjeruje orijentaciju motrioca k longitudinalnoj osi kompozicije, pa sve do mističnog intérieura hipostila — predstavlja umjetničku interpretaciju idejnog profila tadašnjeg društva. Kompozicije hramova poznate su u varijacijama izvedenim kao hram u ravnici, hram na terasama i hram u pećini. U ovoj fazi dolazi do daljnjeg razvoja nastamba, kod kojih se diferenciraju prostorije nanizane oko unutarnjega dvorišta prema svojoj funkciji. Intenzivan ekonomski život dovodi u to vrijeme do izgradnje velikih gradova, koji zadržavaju strukturu pravilnog rastera ulične mreže.<br /> Posljednja faza života Egipta karakterizirana je pojavom teških kriza i gubitkom samostalnosti. Tokom toga vremena održava se relativno intenzivna arhitektonska djelatnost, ali su njene karakteristike odraz općih prilika, t. j. slabljenje stvaralačke snage koja se zamjenjuje manirom, rutinom i stranim utjecajima.<br /> <strong>Razvoj arhitekture na području Mezopotamije.</strong> Nasuprot kontinuiranom i homogenom razvoju života na području Egipta, tlo Mezopotamije bilo je u razdoblju od ← IV pa do sredine ← I tisućljeća poprište pojave, afirmacije i propadanja više etničko-političkih slojeva. Sumerani, Babilonci, Asirci, Medijci i Kaldejci izmjenjuju se u razvoju života na ovom području. Uslovi za razvoj intenzivne poljoprivrede dovode i na ovome tlu do slične društvene transformacije kao i u Egiptu. Rad robova postaje podlogom prosperiteta, a vladajući sloj u svrhu osiguranja i održanja svoje moći organizira državu zaštićenu silom oružja i strogih zakona. Opisani proces stabilizacije života odigrao se najranije na juž. dijelu nizinskoga područja Mezopotamije, na kome se pojavljuju i prva značajnija naselja, dok se u kasnijoj fazi težište zbivanja prolazno pomiče u sjev. gorovite krajeve.<br /> Opći razvoj arhitekture usmjeren je na tlu Mezopotamije u konstruktivnom smislu specifičnom situacijom u pogledu mogućnosti upotrebe građevnoga materijala. Obilje zemlje, pomanjkanje drva i gotovo potpuno odsustvo kamena (osim u sjev. predjelima) orijentiralo je ukupni razvoj izgradnje na opeku kao glavni konstruktivni element. Spomenuti uslovi dovode do formiranja luka, svoda i kupole kao konstruktivnih rješenja kod prekrivanja raspona i prostora.<br /> U najstarijoj fazi razvoja pojavljuje se izgradnja primitivnih nastamba izgrađenih od šiblja i lijepa od ilovače, koji se postepeno zamjenjuju nepečenom opekom (ćerpič). Već u sumerskoj fazi poznate su izgradnje utvrđenih naselja podignutih većinom na terasi (obrana od poplava). Unutar utvrđenog areala nalaze se izgrađeni monumentalni kultni objekti, među kojima se ističu zigurati slični stepeničastoj piramidi, izgrađeni od nepečenih opeka, a opločeni pečenim i na površini bojadisanim i pocakljenim opekama.<br /> U babilonskoj fazi nastavlja se gotovo identičan način izgradnje uz povećanje mjerila, do kojega dolazi koncentracijom sve veće moći u rukama vladajuće klase. Izgradnja nastamba razvija se do podizanja raskošnih palača na terasama, kod kojih se oko nekoliko unutarnjih dvorišta grupiraju prostorije raspoređene prema funkciji. Raskošna oprema potencirana je obradom površine stijena, kod kojih se u tehnici koloriranih reljefa, izvedenih na obložnim opekama, definira dekoracija prostorija. Podjednaki raskoš primjenjuje se u izgradnji kultnih objekata, koji djeluju veličinom svoga volumena kao i doživljajem uspinjanja na najvišu terasu zigurata, na kojoj se nalazi svetište. Snažna koncentracija bogatstva i vlasti dovodi do razvoja velikih gradova opasanih bedemima, unutar kojih su određene pojedine zone za izgradnju kultnih objekata, palača, upravnih zgrada ili nastamba puka.<br /> U asirskoj fazi razvija se gotovo identičan tip izgradnje nastamba, palača i kultnih objekata, a jednako dolazi i do izgradnje velikih gradova utvrđenih bedemima. U konstruktivnom pogledu ističe se pojava kupolom prekrivenih prostorija u nastambama kao i prva upotreba drvenih stupova i rijetka primjena kamena kao građevnoga materijala. Završna faza karakterizirana je gubitkom snažne i originalne kompozicije arhitektonskih prostora i konstrukcija, te pojavom izrazitog dekorativizma.<br /> <strong>Razvoj arhitekture na području Perzije.</strong> Na području iranske visoravni razvila se sredinom ← I tisućljeća perzijska društvena i državna organizacija, koja je odigrala kroz okruglo dva stoljeća svoga života vidnu ulogu. Propadanje velikih državnih organizacija Mezopotamije i Egipta dokrajčili su Perzijanci. Kao pobjednici oni su preuzeli mnoge elemente umjetničkog izražavanja od pobijeđenih, tako da se uz izvorne oblike u arhitekturi Perzijanaca nailazi i na mnogo eklektički usvojenih elemenata. Razvoj nastambe kod Perzijanaca proizlazi od jednoprostorne, na pravokutnom tlocrtu podignute kolibe od drva (varijanta megarona). Na toj podlozi odvija se razvoj perzijske nastambe sve do tipa raskošnih palača podizanih na terasama. U osnovi perzijska se palača sastoji od velike centralne prostorije, a njezin strop pridržavaju nizovi vitkih stupova. Ispred prostorije nalazi se predvorje zaštićeno s obje strane istakama zida (ante). Vitke proporcije stupova ukazuju na to, da su prvobitno bili drveni. Dekorativno bogatstvo palača kao i pojedinačni detalji dokazuju utjecaj starih mezopotamskih i egipatskih uzora.<br /> Od kultnih objekata ističe se izgradnja grobnica izvedenih slobodno na ravnome tlu ili udubenih u živu stijenu, te izgradnja žrtvenika namijenjenih kultu vatre.<br /> <strong>Razvoj arhitekture na području istočnoga Mediterana. </strong>U rasponu od sredine ← II tisućljeća do potkraj ← I tisućljeća na području uz istočne obale Mediterana odvija se arhitektonska djelatnost vezana uz afirmaciju niza plemena, no bez većeg značenja za ukupni razvoj arhitektonskoga stvaranja. — Hetiti razvijaju izgradnju utvrda i palača konstruiranih od velikih blokova kiklopskoga ziđa. Feničani podižu hramove i masivne grobnice, a Izraelci utvrde i hramove. Od maloazijskih plemena Likijci izvode grobove u pećinama, Lidijci grobne spomenike u varijantama tumulusa, a Frigijci grobove udubene u živu stijenu.<br /> <strong>Razvoj arhitekture na području Indije.</strong> Plodne nizine, što se prostiru uz velike rijeke na području Indije, omogućile su brzi razvoj poljoprivredne proizvodnje i uzrokovale akumulaciju stanovništva uz obradivo tlo. Već u ← III tisućljeću afirmiraju se kompaktna naselja prastanovnika-poljodjelaca, sastavljena od vrlo primitivnih jednoprostornih nastamba. Drvo i lijep od zemlje osnovni su građevni materijali toga razdoblja. Intenzivniji se život počinje razvijati u poč. ← II tisućljeća, kada dolazi, uslijed doseljenja novih indoevropskih plemena, do promjene u etničkom sastavu žiteljstva. Novi stanovnici usavršuju konstrukcije primitivnih drvenih nastamba i izgrađuju velika naselja, u kojima se na širokim prostorima nižu individualne malene nastambe okružene zelenilom. Ekonomsko diferenciranje i s tim povezano društveno raslojavanje, koje se u to doba odvija, dovodi do stabilizacije određenog interpretiranja, dotada strahom i maštom izgrađivanih, metafizičkih predodžbi u okviru razvoja brahmanske religije. Snaga ove vladajuće ideologije očituje se u razvoju izgradnje monumentalnih kultnih objekata. U svom izvornome obliku to su objekti izgrađeni od drva, u kojima bujna mašta sjedinjuje bogatstvo konstruktivnih detalja sa nizovima stiliziranih likovnih ostvarenja s motivima iz faune i flore.<br /> Na daljnji razvoj arhitekture utjecale su u prvom redu reforme Budhe, kojima se od sredine ← I tisućljeća intenzivira religiozni život i time razvija još svestranija izgradnja kultnih objekata. Istovremeno dolazi na prijelazu iz ← VI u ← V<em> st.</em> do prodora Perzijanaca, a potkraj ← IV<em> st.</em> do prodora helenizma (Aleksandar Makedonski) na tlo Indije, što se očituje i u usvajanju upotrebe kamena kao građe za monumentalne objekte. Na taj način dolazi do razvoja slikovite i likovnim detaljima ispunjene varijante indijske sakralne arhitekture, u kojoj se u kamenoj građi realiziraju bujni oblici razigrane drvene konstrukcije, ispremiješani s elementima kostrukcije masivnih blokova te statua i reljefa. Bujnost mašte očituje se i u kreiranju cijele skale tipova kultne arhitekture počevši od kultnih spomen-stupova i humaka pa sve do nevjerojatno detaljiranih hramova u pećinama.<br /> Reforma, koja nastupa poslije sredine I. tisućljeća, a koja dovodi do ponovne afirmacije brahmanske religije, omogućila je, razvoj ekstremno bogato definirane sakralne arhitekture; u njoj dominira izgradnja hramova u pećinama (od kojih su neki u cijelosti oslobođeni i odijeljeni od brijega, u koji su usječeni, te imaju i pročelja), kao i podizanje raskošnih pagoda.<br /> Izgradnja pučkih nastamba ostaje i nadalje potpuno primitivna, dok se nastambe bogatijih slojeva ističu kao objekti s većim brojem prostorija diferenciranih funkcijom.<br /> Takav se razvoj odvijao sve do XII<em> st.,</em> kada dolazi do prodora islama na tlo Indije; to dovodi do nove transformacije na području arhitektonskoga stvaranja, u kome sinteza islamskog i autohtonog stilskog oblikovanja dozrijeva do punog i sjajnog izraza.<br /> <strong>Razvoj arhitekture na području Kine.</strong> Počeci intenzivnog ekonomskog života, kojima je podloga poljoprivredni način proizvodnje, odvijaju se na području Kine već u toku ← III tisućljeća. Društveno raslojavanje i potreba organizirane borbe čovjeka s prirodnim fenomenima u svrhu održanja proizvodnje postaju uzrokom ranog formiranja snažne države. Kroz prva dva tisućljeća historijskoga razvoja Kine stabilizira se društveni okvir, unutar kojega se razvijaju specifični oblici kulture i umjetnosti. Na području graditeljstva u tom se razdoblju vrše veliki napori kod izgradnje utvrda, kanala, brana i mostova, t. j. objekata neposredno vezanih uz održanje i osiguranje života. Potkraj tisućljeća podiže se i veliki kineski zid. Nastambe se izgrađuju od drva u sasvim jednostavnim oblicima, te se u naseljima grupiraju u gustim nizovima pored ravnih putova. Budući da se u najstarijoj fazi održava kult predaka uz poštivanje neba i zemlje, to uslijed pomanjkanja razgrađenije religiozne strukture ne dolazi u početku do izgradnje hramova.<br /> Potpunu izoliranost razvoja autohtone arhitekture narušavaju potkraj ← I tisućljeća utjecaji, koji u Kinu prodiru iz Zapadne Azije i Mediterana, kao i budizam, koji se u početku I tisućljeća proširio s područja Indije u Kinu. Nova situacija uzrokovala je pojavu intenzivnije izgradnje arhitektonskih objekata i usavršavanja konstrukcije. Sve se više upotrebljava kamen kao materijal za izgradnju terasa i podnožnih zidova, dok se gornji dijelovi nastamba i kultnih objekata i nadalje izgrađuju od drva i to tako, da se osnovni drveni nosivi skelet ispunjava stijenama od opeke i prekriva štukom<br /> Nasuprot pučkim nastambama, koje ostaju potpuno primitivne, nastambe bogatijih slojeva dobivaju više prostorija, koje se s vremenom odjeljuju u pojedinačne paviljone. Dosljedno svome položaju unutar hijerarhijske strukture društva, carevi grade prostrane rezidencije, koje se sastoje od većeg broja paviljona situiranih unutar velikoga parka redovito ograđenoga obrambenim zidom.<br /> U to se vrijeme naročito razvija kultiviranje parkova i vrtova, u kojima se ponekad u simetričnoj, a ponekad u slobodnoj shemi uz puteljke i jezera nižu terase, paviljoni, kiosci, mostovi i portali. Među građevinama javne namjene ističu se i trijumfalna vrata, podizana u spomen pojedinih istaknutih ljudi ili događaja na javnim trgovima i cestama. Nakon što se u Kini proširio budizam, dolazi do izgradnje hramova, i to u početku visokih i vitkih pagoda-tornjeva, koji su se sastojali od kamenoga podnožja i niza identičnih katova izgrađenih u suptilnoj drvenoj konstrukciji i prekrivenih karakterističnim krovovima s uzvijenim rubovima. Kasnije dolazi do izgradnje hramova s razvijenim horizontalnim rasporedom, kod kojih se pokrov sastoji ponajviše iz dvostrukoga krovišta.<br /> Velika gustoća naseljenosti dovodi u Kini tokom posljednjih tisuću godina do podizanja velikih gradova. Urbana struktura, po kojoj se izgrađivala ulična mreža, sastojala se od dva sistema paralelno situiranih nizova ulica, koji su se križali pod pravim kutem. Grad je bio opasan zidom; u njemu su se nalazila monumentalna gradska vrata, kroz koja se ulazilo na istaknute prospekte, koji su obično vodili do nekog javnog ili istaknutog objekta. Oko jezgre grada nastaje niz gusto situiranih pučkih nastamba, koje se izgrađuju bez obzira na pravilnu shemu urbane jezgre.<br /> <strong>Razvoj arhitekture na području Japana. </strong>Prve konture historijskih zbivanja na području Japana potječu iz početka ←I. tisućljeća, kada se pučanstvo u fazi razvoja poljoprivredne proizvodnje počinje organizirati u manje skupine na bazi prirodnog gravitacionog područja pojedinih ekonomskih basena. Proces postepene koncentracije ekonomske i političke moći odvija se sve do prvih stoljeća I tisućljeća. Tokom spomenutog razdoblja razvija se specifična izgradnja nastamba, karakterizirana upotrebom lagane građe (trska, bambus, liko, pleter) i neposrednom orijentacijom prema prirodi. Stabilizacija kulta prirodnih sila i predaka dovodi u ovom starijem intervalu razvoja do izgradnje prvih kultnih objekata, šintoističkih hramova, koji su jednostavne građevine s jednom ili više unutarnjih prostorija. Područje, na kome se nalazi hram, često je naglašeno izgradnjom tornja.<br /> Stabilizacija života i koncentracija vlasti uvjetovala je pojavu prvih kontakta Japana s okolnim svijetom. Porast bogatstva vladaj ućeg sloja dovodi do izgradnje bolje opremljenih nastamba, dok budizam, koji sredinom I tisućljeća prodire i na područje Japana, pogoduje izgradnji raskošnije opremljenih hramova. Od konca I tisućljeća izgrađuju uz hramove često i zgrade samostana, nastamba, knjižnica i riznica. Nakon god. 1500 razvija se u Japanu izgradnja mnogih utvrđenih gradova (burgova) i palača. Kompozicija palača vrlo je raskošna i sastoji se od niza paviljona, u kojima se nalaze pojedine prostorije. Pored toga izgrađuju se mnogi javni objekti, među kojima i kazališta.<br /> Razvoj nastambe doveo je do koncepcije prozračnih prostora, ograđenih samo na jednoj strani paravanima, a na drugoj otvorenih prema vrtu. Sistem povezivanja unutarnjeg prostora nastambe s prirodom mogao se ostvariti upotrebom specifične konstrukcije laganoga nosivog skeleta, izgrađenog od bambusa ili drva.<br /> Veće koncentracije pučanstva pospješuju izgradnju velikih gradova, koji se razvijaju u strukturi spontano nastalih uličnih poteza, a tek manjim dijelom prema sistematski unaprijed određenom planu.<br /> <strong>Razvoj arhitekture na Egejskom području.</strong> Prijelaz iz prethistorijskoga u historijsko razdoblje zbio se na području Evrope najranije na tlu uz Egejsko more. Obalna područja zapadnoga dijela Male Azije, Kreta sa skupinom Egejskih otoka, i područje južne (Peloponez) i srednje Grčke, poprište su razvoja t. zv. staroegejske kulture i umjetnosti; njeni se počeci javljaju u toku ← III tisućljeća, a njen je pun zamah u toku ←II tisućljeća. Etnički su nosioci ovog razvoja umjetnosti pred-indoevropska egeokretska plemena. Osnovnu podlogu za intenzivni razvoj života na tome tlu pružale su brojne malene plodne doline, zaštićene gorskim masivima, prikladne da se u njima razvije stočarska i sitna ratarska proizvodnja. Pored toga ovo se područje nalazilo u blizini tada visoko razvijenih država na tlu Egipta i Mezopotamije; ono je postalo prijelazno područje između orijentalnih civilizacija, kultura i umjetnosti i tadašnje Evrope, koja još živi u stadiju barbarstva.<br /> Počeci razvoja arhitekture na egejskom području vezani su uz oblike izgradnje evropskih neolitičkih tipova nastamba. Na području zap. obale Male Azije (Troja) nailazi se u staroegejskom sloju na pojavu megarona, nastambe pravokutnog tlocrta, koja se sastoji od jedne ili dviju prostorija i predvorja. Ova činjenica ukazuje na postojanje veza između sjeveroist. obala Egejskoga mora i područja srednje i sjev. Evrope, gdje se megaron najranije razvio. Nasuprot tome na području Krete i u starijim slojevima na tlu Peloponeza i srednje Grčke nailazi se na pojavu kružnog tipa nastambe, koji se s područja Pirenejskog poluotoka proširio preko Sardinije i Sicilije sve do južnih obala Egejskoga mora. Mlađi slojevi staroegejske kulture na području Peloponeza i srednje Grčke pokazuju naknadni prodor megarona kao tipa nastambe i na ovo područje.<br /> Budući da su pojedini rodovi i plemena svojom proizvodnjom bili vezani uz pojedine plodne kotline, oni na tome tlu izgrađuju i svoje primitivne nastambe. Gustoća naseljenosti i borba za plodno tlo dovode do nesigurnosti; zbog toga pojedine skupine na prikladnim brežuljcima izgrađuju utvrđene gradine (akropole), u koje se povlače i sklanjaju pred neprijateljem. Uglavnom su se u tim gradinama nalazile bogatije nastambe vođa, po koji kultni objekt i spremišta za pokretnu imovinu, koja se sklanjala pred neprijateljem. Tehnika izgradnje obrambenog zida gradina varira. U Troji je podnožje zida izgrađeno od kamena, a zidovi od opeke pojačani su na uglovima drvenim gredama. Na Peloponezu izgrađuju se zidovi od grubo obrađenih nepravilnih blokova kamena (kiklopsko ziđe). Nalazi u Tirintu i Mikeni pokazuju vještinu u izgradnji obrambenih zidina, pravilnoj lokaciji i obradbi ulaznih vrata te rasporedu glavnih objekata, odnosno prostorija. Grobna arhitektura zadržava na području Peloponeza i srednje Grčke tradiciju starijeg sloja kružne građevine, što se očituje u nalazima grobova u Orhomenu i Mikeni.<br /> Na području Krete sjedišta plemenskih voda izgrađena su u vidu velikih palača, koje nisu utvrđene, jer je ovo otočno područje dovoljno izolirano morem. Koncepcija ovih palača veže se uz stari tip mediteranskih nastamba, koje se okupljaju oko središnjeg dvorišta u kome se odvija dnevni život. Tako se kod palača u Knososu i Festosu oko velikog središnjeg pravokutnog dvorišta niže znatan broj prostorija manjih dimenzija situiranih u više etaža.<br /> U konstruktivnom pogledu na egejskom je tlu karakterističan prijelaz od drvene na kamenu konstrukciju, pri čemu mnogi oblici arhitektonskih elemenata ostaju nepromijenjeni. Naročito se taj fenomen opaža na obliku stupa, koji se proširuje prema kapitelu, te na konstrukciji arhitrava. Opća karakteristika staroegejske arhitekture sastoji se u ravnoteži masivnog zida, raščlanjene konstrukcije i relativno bogate dekoracije.<br /> <strong>Razvoj arhitekture na području Grčke. </strong>Nakon Ilira i Tračana prodiru, na prijelazu iz ←XII u ←Xl<em> st.,</em>na Balkanski poluotok grčka plemena, potiskuju i postepeno asimiliraju starosjedioce, zaposjedaju područja najjužnijeg dijela poluotoka i stabiliziraju se konačno na tome tlu. Razvedenost terena i izoliranost manjih ekonomski privlačnih dolina uvjetovala je razvoj individualnih ekonomsko-političkih jedinica, koje se održavaju u vidu gradova-državica<em> (polis)</em> kroz čitav razvoj grčke povijesti. Gustoća žiteljstva i ograničena mogućnost eksploatacije terena dovela je do potrebe iseljavanja, tako da Grci veoma rano (←VII do ←VI<em> st.)</em> provode kolonizaciju Egejskih otoka, Sicilije i južnog dijela Apeninskog poluotoka. Teritorijalno razasuta grčka plemena povezuju tradicije nekadašnjih rodovskih svetkovina kao i natjecanja, koja se — transformirana u svečanosti — održavaju u Olimpiji, Delfima i drugim mjestima. Stalno se odvija značajna trgovina između matičnih gradova na grčkom tlu (u kojima je razvijena obrtna i sitna poljoprivredna proizvodnja) i gradova-kolonija. Razvojni proces dovodi do ekonomske diferencijacije i postepenog prijelaza na robovlasničku društvenu strukturu.<br /> Spomenuti oblici života (obrt i sitna poljopriveda, pomorstvo i trgovina) orijentirali su Grka prema prezentnoj problematici. Otklonivši uplive orijentalnih filozofskih doktrina, grčka se misao na području filozofije orijentira prema idealističkoj interpretaciji stvarnosti. Osim toga, u okviru naučne analize, za Grka ima u matematici i geometriji smisao samo realni pozitivni broj odnosno određena mjera. Odraz takvog shvaćanja na području umjetnosti bila je neprekidna težnja Grka da ostvare idealne proporcije realne forme. Na području arhitektonske djelatnosti to se očituje u nastojanju, da se postigne idealna definicija megarona; ona je ostvarena u izgradnji hrama.<br /> Najstarija faza razvoja grč. arhitekture povezana je s izgradnjom nastamba u obliku megarona; to se očituje i u razvoju najstarijih hramova, koji se podižu u obliku bogatije izvedenih megarona. U daljnjem razvoju grč. kuća ostaje nenaglašeni motiv arhitekture, jer se život muškaraca odvija na trgu i u javnim objektima. S toga se razloga od početnih oblika megarona predvorje uvlači u nutrinu objekta, gdje se pretvara u peristil, okružen trijemom sa stupovima, oko kojega se nižu odijeljene prostorije za muškarce i za žene. Tek u helenističko doba dolazi do bogatije opreme kuća izgrađenih na raščlanjenom tlocrtu.<br /> Grčki hram, koji se razvio iz običnog megarona, poprima s vremenom sve savršenije i bogatije oblike; u smislu tlocrtnoga rješenja postoje tipovi počevši od hrama s antama, odnosno s dvostrukim antama preko prostila i amfiprostila sve do periptera i diptera. Osim toga razvila je grč. arhitektura, naročito u interpretaciji stupa kao najizražajnijeg konstruktivnog elementa, tri varijantna rješenja. U sva tri slučaja osnovni se problem sastoji u težnji za postizanjem idealne interpretacije unutarnjih statičkih odnosa između stupa (koji nosi krovnu konstrukciju) i arhitrava (koji prenosi krovno opterećenje), što se naročito očituje u konfliktnoj točki stupa i arhitrava, u kapitelu. Kod dorskog stila, koji je snažan i masivan, konflikt tereta i snage, koja ga nosi, izražen je suzdržijivom elastičnom linijom ehinusa; kod jonskog stila, koji je mnogo suptilniji, statički konflikt izražen je plastičnom deformacijom volute; kod korintskog stila, koji svojim formalističkim rješenjem predstavlja pojavu pada za klasično grč. shvaćanje, statički konflikt naslućuje se u povijenom obliku akantovih listova.<br /> Klasičan prototip grč. hrama predstavlja peripter, što je vidljivo u realizacijama počevši od Hereiona u Olimpiji pa do Partenona na atenskoj Akropoli. U pogledu stilske orijentacije klasično grč. shvaćanje kreće se između dorskog i jonskog definiranja, dok je korintski stil svojstven helenističkoj fazi razvoja.<br /> Izgradnja naselja u najstarijoj fazi razvoja Grčke vezana je uz podizanje zaštitne gradine-akropole. Ispod akropole, na kojoj se nalaze u pravilu sakralni objekti, a služi kao refugium u koji se sklanjaju žitelji okolnoga područja, podiže se u početku naselje izgrađeno spontano bez naročitog plana. Središte je takvog naselja gradski trg (agora) okružen trijemom, oko kojega se podižu javni objekti. Takvo naselje s vremenom se utvrđuje. U klasično doba razvoja grč. arhitekture (← V<em> st.)</em> pojavljuju se problemi planske izgradnje gradova. Do većih realizacija dolazi tek u helenističko doba prigodom osnivanja i izgradnje većih gradova uz obale istočnog Mediterana. Shema izgradnje ant. gradova sastoji se od dva sistema paralelnih ulica, koje se međusobno sijeku pod pravim kutom. Ovakve se sheme realiziraju i u uslovima neravnog i brdovitog terena.<br /> Pored hramova izgrađuje se u grč. gradovima i oko njih niz javnih objekata, kod kojih također dolazi do izražaja težnja grč. arhitekture da formira apsolutno lijep arhitektonski korpus. U prvome redu medu javnim objektima ističu se teatri smješteni na prirodnim padinama terena, kod kojih homogeni prostor gledališta povezan s krugom orhestre i sa skenom tvori jedinstvenu prostornu kompoziciju. Sličnih su oblika odeioni, koji služe za muzičke priredbe. Za upravne svrhe podižu se buleuteriji i pritaneji, a za sportske svrhe služe stadioni, hipodromi, gimnaziji i palestre.<br /> Pad grčke samostalnosti i afirmacija helenizma odrazuje se na području arhitekture u toku izgradnje niza gradova uz obale istočnog Mediterana; kod njihovih se podizanja primjenjuje jednaka urbana shema pravilnog rasporeda uličnih poteza. Pojedinačni objekti, koji nastaju u to doba, gube snagu jednostavnog i skladnog izraza, te se orijentiraju u smjeru izrazite dekorativnosti.<br /> <strong>Razvoj arhitekture na području Etrurije.</strong> Najstariji počeci razvoja arhitekture na području Apeninskoga poluotoka, i prema tome slojevi što prethode razvoju rim. arhitekture, vezani su uz Etrurce. Karakteristično je, da su već Etrurci poznavali shemu pravokutnoga urbanističkoga rastera u izgradnji svojih gradova, zatim, da su razvili u okviru izgradnje svojih nastamba tip t. zv. staroitalske kuće, kod koje se prostorije nižu oko središnjega atrija, te da su konačno razvili konstrukciju luka i svoda. Pored toga izgrađuju Etrurci hramove, koji se sastoje od cele i dubokoga predvorja, kao i grobnice, koje svojim kružnim tlocrtom upućuju na staromediteransko porijeklo.<br /> <strong>Razvoj arhitekture na području Rimskog imperija.</strong> Počevši od najranije afirmacije plemenske skupine na području Lacija u prvoj polovici ←I tisućljeća, preko širenja moći u srednjem, sjevernom i južnom dijelu Apeninskoga poluotoka, prodora na srednji Mediteran nakon uništenja Kartage, pa sve do konačnih osvajanja prostranog područja zap. i ist. provincija, Rimljani su bez prekida zaokupljeni potrebom rješavanja praktičkih problema organizacije svih vidova javnoga života. Društvena transformacija, koja dovodi do formiranja robovlasničke društvene strukture, zahtijeva u svrhu održanja klasnih diferencija organizaciju snažne države, njene vojne moći i pravnih norma. Ta je situacija bila uzrokom, da su se Rimljani orijentirali pretežno prema utilitarnim djelatnostima i da su elemente umjetnosti i kulture poprimali od drugih naroda.<br /> U početnom stadiju razvitka rim. arhitektura preuzima od pobijeđenih ali kulturno superiornijih Etruraca oblike izgradnje kuća i hramova kao i mnogih konstrukcija (luk, svod). To je vrijeme razvoja starorim. kuće s atrijem kao glavnim središnjim prostorom, u kome se odvija dnevni život. Istovremeno se stabilizira i tlocrtna shema rim. hrama, koji prema etrurskom uzoru ima duboko predvorje i manju celu, a orijentiran je, za razliku od grč. hrama, frontalno u smjeru glavnoga pročelja.<br /> U to rano doba dolazi već do izgradnje gradova, koji se podižu na shemi strogog rastera ulične mreže i opasuju zidinama. Unutar gradova, koji se povezuju cestama, podižu se u početku javni objekti manjih dimenzija te stroge i jednostavne obradbe i dekora. Kada sredinom ← II<em> st.</em> Rimljani okupiraju Grčku, dolazi do neposrednog snažnog upliva grč. arhitekture na razvoj rim. graditeljstva. Rimljani poprimaju gotovo u cijelosti principe grč.arhitektonskog stvaranja, ali ih modificiraju na svoj način. Umjesto orijentacije prema mirnim harmoničnim i jednostavnim oblicima i konstrukcijama grč. tipa, Rimljani preuzimaju i razvijaju upravo one oblike kasne helenske i helenističke faze, koji su usmjereni k formalizmu i dekorativizmu. Pod konac ←I tisućljeća i u doba prijelaza era i afirmacije Imperija silno se razvila intenzivna izgradnja, u kojoj se očituju snažni elementi grč. upliva kako u razvoju tipa rimske kuće, u kojoj peristil (nasuprot starom atriju) postaje središnjim prostorom, tako i u izgradnji javnih objekata i primjeni grč. konstruktivnog sistema ravnih arhitrava i stropova. Pored upotrebe dorskog i jonskog stila, adaptiranog prema rimskom shvaćanju, pretežni broj građevina podiže se u korintskom i kompozitnom stilu zbog njihove veće dekorativnosti.<br /> Uz nastambe i objekte namijenjene kultu izgrađuju se mnogi utilitarni objekti kao što su vodovodi, mostovi i ceste, a nešto kasnije arene, cirkusi i terme. Pojava unutarnjih kriza i buna nastoji se između ostalog paralizirati izgradnjom raskošnih objekata namijenjenih javnosti. U tom duhu izgrađuju se novi gradovi ili razvijaju postojeći u strogoj urbanoj shemi<em> castruma </em>s reprezentativnim forumima, bazilikama, trijumfalnim lukovima i ostalim već spomenutim javnim objektima. Izraz arhitektonske vrijednosti traži se u velikim dimenzijama i raskošnoj opremi.<br /> Nakon osvajanja istočno-mediteranskih provincija pojavljuje se u rim. arhitekturi upliv građevnih oblika i konstrukcija s područja Sirije; kod toga se naročito ističe ponovni prodor konstrukcije luka, svoda i kupole u rim. arhitekturu.<br /> Nastupom teških unutarnjih kriza u Imperiju i zbog nadiranja neprijateljskih plemena preko graničnih linija, dolazi do naglog pada na području arhitektonske djelatnosti. S jedne strane nastupa osiromašenje širokih masa, a na drugoj strani vlada krajnja raskoš. Tako dolazi naročito na području rimskih provincija do izgradnje neobično bogato dekorativno obrađenih javnih objekata i palača, koje pripadaju fazi t. zv. »rimskog baroka«.<br /> Način izgradnje rimskih gradova, kako je spomenuto, vezan je uz razvoj stroge sheme pravokutnog rastera, čiju okosnicu sačinjavaju<em> decumanus</em> i<em> cardo</em> kao glavni ulični potezi u uzdužnom i poprečnom smjeru. Pokraj njihova sjecišta nalazi se često forum, na kome su izgrađeni istaknuti javni objekti. Tlocrtnu shemu spomenutoga tipa zadržavaju mnogi gradovi, koji se tokom idućih stoljeća dalje razvijaju.<br /> <strong>Razvoj arhitekture starokršćanskoga razdoblja.</strong> U doba pojave zaoštrenih unutarnjih suprotnosti u društvenoj strukturi Rimskoga imperija na izmaku ← I tisućljeća u rim. provincije uz istočnu obalu Mediterana prodire niz socijalnoetičkih pokreta, koji su — s obzirom na to da između ostalog zastupaju princip jednakosti medu ljudima — bili brzo prihvaćeni od eksploatiranih masa. Vodeću ulogu među ovim pokretima zauzima kršćanstvo. Odricanje od realnih dobara (socijalna izjednačenost) i orijentacija prema metafizičkom životu poslije smrti ideološka su baza novog pokreta. Ovakvo shvaćanje odražavalo se u napuštanju formalističke mitologije i težnje za harmonijskom definicijom forme u umjetničkom oblikovanju. Meditacija vezana uz novu ideologiju postaje osnovom čovjekove duhovne aktivnosti.<br /> U prvo doba, kad se novi pokret progoni, a zajednice vjernika održavaju tajno svoje sastanke, izgrađuje se jedinstven tip arhitektonskog prostora usječenog i sakrivenog u tlu. Tako nastaju katakombe kao specifična kreacija prostora, koji uopće ne posjeduje vanjski konstruktivni korpus.<br /> Pošto se nova ideologija toliko proširila, da je priznata Milanskim ediktom, započinje intenzivna izgradnja sakralnih objekata, potrebnih za vršenje funkcija u okviru nove crkvene organizacije. Dok je antički hram bio monument, čija se ljepota promatra izvana, a u nj se gotovo i ne ulazi, nova kršćanska sakralna građevina u prvome redu služi za sakupljanje vjernika i to na posvećenome mjestu, koje ih upravo odvaja od realnosti profanog života. Potpuno je razumljivo, da u tako orijentiranoj arhitektonskoj kompoziciji težište leži na značenju unutarnjega prostora, dok je vanjština objekta logično nevažna.<br /> U definiciji novih sakralnih objekata poznata su dva osnovna tipa, koji se u biti vežu na tradiciju ant. konstruktivne sheme: tip longitudinalne bazilike i tip centralne građevine. Ova dva prostorna tipa izgrađuju se u početku podjednako u istočnorim. provincijama Siriji, Palestini, Mezopotamiji i Maloj Aziji kao i na italskom, sjevernoafričkom i balkanskom području. Kako je unutarnji prostor ovih sakralnih objekata sadržajno akcentuiran, to je i njihova nutrina bogatije obrađena prikazima simboličnog sadržaja, interpretiranim u tehnici zidne slike ili mozaika, dok je vanjština jednostavna i gotovo odbojna. Do propasti zap. dijela Rimskoga carstva 476 god. razvoj izgradnje novih sakralnih objekata odvija se unutar modificiranog okvira antičkog shvaćanja gotovo jedinstveno na cijelom području Imperija. Svaki od navedenih tipova posjeduje vlastite ustaljene elemente. Bazilikalni kompleks sastoji se u pravilu od atrija, narteksa i naosa, podijeljenog u jedan, tri, pet ili više brodova, koji se završavaju apsidama. Bazilika može imati transept, a prekrivena je drvenom konstrukcijom krova. Centralne građevine podižu se iznad kružnog, kvadratičnog ili poligonalnog tlocrta i u pravilu su prekrivene kupolom.<br /> Kako na području Zapadnog rim. carstva nakon njegove propasti dolazi do mnogih sukoba, koji često izmjenjuju političku situaciju na tome tlu, to se razvoj izgradnje sakralne arhitekture starokršćanskoga tipa u tom dijelu veže stabilnije samo uz ona područja, koja u fazi protuudara povremeno zaposjeda Bizant. Nasuprot tome upravo u toku VI<em> st.,</em> nakon propasti zap. dijela Imperija, njegov ist. dio, Bizant, proživljuje razdoblje prosperiteta i razvija intenzivnu izgradnju sakralnih objekata u modificirano i varijanti bizantsko-starokršćanskoga tipa, u kome dolazi i do sinteze bazilikalnog i centralnog prostora (Aja Sofija). Dok na tlu oko srednjeg i zapadnog Mediterana u doba previranja izgradnja arhitektonskih objekata (nastamba i dr.) postaje jednostavna i gotovo primitivna, dotle se na području Bizanta nastavlja izgradnja utvrda i javnih objekata u razmjerima rimske ant. arhitekture, kao što se i život gradova veže uz starije oblike strukture antičkoga rastera.<br /> <strong>Razvoj arhitekture na području Bizanta.</strong> Podjelom Rimskoga carstva na dva dijela, a naročito propašću njegova zap. dijela, nestaje dotadašnje povezanosti u razvoju arhitekture na tlu Mediterana. Na njegovu ist. dijelu u okviru Bizantske države razvija se, sve do vremena njene propasti sredinom XV<em> st.,</em> izgradnja arhitektonskih objekata, kojih se koncepcija neposredno veže na rješenja starokršćanskoga tipa. Težište arhitektonske djelatnosti najvećim je dijelom orijentirano na ostvarenja sakralnih objekata, koji se tipološki vežu uz prototip ostvaren u djelima VI<em> st.</em> (Aja Sofija) i VII<em> st.</em> To su pretežno centralne građevine prekrivene kupolom, kod kojih ranija koncepcija homogenog unutarnjeg prostora u kasnijoj fazi (poslije X<em> st.)</em> prelazi u ostvarenja raščlanjenog prostora, obogaćenog zidnim slikama ili mozaikom. Za razliku od starokršćanskog shvaćanja bizant. objekti imaju bogatiju obradbu pročelja; kod toga se naročito razvija tehnika slikovite i koloristički naglašene izmjene slojeva opeke i kamena.<br /> Središte razvoja bizant. arhitekture obuhvaća područje Bizanta, ali se njen upliv proširuje na srednji dio Balkanskoga poluotoka te na područja Male Azije, Kavkaza i Rusije.<br /> <strong>Razvoj arhitekture u doba Seobe naroda.</strong> Porast pučanstva kod različnih plemena, koja su u doba kasne antike obitavala na području srednje i istočne Evrope, kao i privlačnost mediteranskih krajeva uzrokovali su pritisak tih plemena na sjeverni limes Rimskog imperija i konačno njihov prodor prema Mediteranu. Razumljivo je, da su ta plemena posjedovala vlastiti način izgradnje svojih arhitektonskih objekata, a razumljivo je i to, da su prodrijevši na tlo Imperija poprimila i određene elemente ant. graditeljstva. U vrijeme, kada dolazi do seobe naroda, u oslabljenom Imperiju razvoj arhitekture nalazi se na silaznoj liniji. S druge strane sva novonadošla plemena razvijala su dotada na tlu svoje prapostojbine (koja je obilovala drvom) u pretežnom dijelu izgradnju prilično jednostavnih objekata od drva. U momentu kontakta autohtonih i preuzetih antičkih arhitektonskih elemenata nastaju rješenja, koja se odlikuju robustnošću i rustikalnom jednostavnošću, no kod toga je često teško odrediti udio vlastitog i poprimljenog.<br /> U skupinu etničkih formacija, koje došavši na novo tlo razvijaju značajniju arhitektonsku djelatnost, ubrajaju se Ostrogoti, u čijim se ostvarenjima očituje jaka komponenta ant. ostavštine, zatim Langobardi, koji ant. ostavštinu miješaju s vlastitim motivima, te Vizigoti, na čijem se području ostvaruje izgradnja malenih bazilika, u kojima se očituju različna strujanja.<br /> Istaknuto mjesto u prijelaznom razdoblju zauzimaju Franci. U doba Merovinga pojavljuje se izgradnja arhitektonskih objekata, koji se vežu jednim dijelom na antičku tradiciju. Međutim u doba Karolinga, kad uskrsava želja za obnovom Rimske države, pojavljuje se izgradnja s izričitom težnjom za definiranjem reprezentativnih i monumentalnih objekata. Uz izgradnju sakralnih objekata centralnog i bazilikalnog tipa definiraju se u to doba i sheme za izgradnju kompleksnih samostanskih ansambla. Osnovna je karakteristika ove arhitekture stroga jednostavnost i rustikalna elementarnost, pomiješana s upotrebom poprimljenih klasičnih detalja.<br /> U istu skupinu samostalnog kretanja arhitektonskog stvaranja ulazi i razvoj arhitekture starohrvatskoga doba, koja se razvija na području Hrvatske u razdoblju od doseljenja Hrvata u novu postojbinu na prijelazu iz VI u VII<em> st.</em> pa do prijelaza iz XI u XII<em> st.</em> Tokom druge faze spomenutog razdoblja razvija se intenzivna djelatnost na podizanju brojnih malenih sakralnih objekata slobodne i originalne prostorne i konstruktivne koncepcije.<br /> <strong>Razvoj arhitekture Islama.</strong> Pošto se napuštanjem trgovačkih puteva kroz Crveno more nakon propasti zap. dijela Rimskoga imperija pojavila na obalama Arapskoga poluotoka ekonomska kriza, došlo je do snažnog pokreta arapskih plemena, koja vehementno prodiru prema sjeveru, zapadu i sjeveroistoku, te u veoma kratkom vremenu zaposjedaju područje od juž. Španjolske i sjeveroafričke obale na Zapadu do Iranskoga visočja i Turkmenske ravnice na Istoku. Kako su arapska plemena u svojoj postojbini poznavala jedino izgradnju vrlo jednostavnih nastamba, to su prodrijevši naglo u nova područja u početku poprimala oblike i konstrukciju arhitektonskih objekata, na koje su naišla u svom naglom napredovanju. Tako se islamski sakralni objekti u početku podižu u Palestini prema uzoru na starokršćanske centralne objekte, na području Egipta po uzoru na stari egipatski hram s ulaznim peristilom, a u Bizantu slijede rješenje Aje Sofije. Međutim, sva spomenuta različita rješenja dobivaju u islamskoj arhitekturi zajedničku karakteristiku, a ta je konzekventna težnja za suptilnom dekoracijom, koja se provodi prekrivanjem sviju stijena bogatom ornamentikom arabeska.<br /> Pored sakralnih objekata u okviru ove arhitekture izgrađuju se nizovi javnih objekata kao što su utvrde, škole, konačišta i raskošne palače, situirane oko središnjega dvorišta s basenom.<br /> U toku XII<em> st.</em> Islam prodire i u Indiju; na njezinu području dolazi do ostvarenja najmonumentalnijih objekata islamske arhitekture.<br /> <strong>Razvoj arhitekture na području Rusije. </strong>Ekonomska i društvena stabilizacija ruskih plemena odvijala se na području istočnoevr. nizine otprilike istovremeno sa širenjem religioznog utjecaja s područja Bizanta u ove krajeve. Tako se na tome tlu razvija počevši od X<em> st. </em>izgradnja obrambenih zidova i nastamba u oblicima i konstrukciji starije tradicije, dok se elementi izgradnje sakralnih objekata preuzimaju iz bizant. arhitekture.<br /> Osnovu kompozicije sakralnih objekata predstavlja definicija centralnoga prostora, koji je u početku homogen, dok se s vremenom dijeli u niz izoliranih manjih prostora, koji u koloristici i detaljima teže za postizavanjem slikovitog dojma. U konstruktivnom smislu najstariji su objekti izgrađivani od drva, dok se postepeno u daljnjoj izgradnji drvo zamjenjuje opekom, a djelomično i kamenom. Bitna specifičnost u kompoziciji korpusa sakralnih objekata sastoji se u slikovitoj obradbi kupola, koje ležernom realizacijom i neobičnom silhuetom pružaju lirski dojam bajke interpretirane oblicima i bojom.<br /> <strong>Razvoj arhitekture u razdoblju romanike.</strong> Prodor novih plemena na područje zap. dijela Rimskoga carstva ubrzao je propast državne organizacije i raspad robovlasničke društvene strukture. U stoljećima, koja slijede nakon propasti starih oblika državne i društvene organizacije (V—VIII<em> st.),</em> nastupa razdoblje u kome postepeno sazrijevaju oblici novih odnosa proizvodnje, koji se konačno stabiliziraju u okviru feudalne društvene formacije. Afirmacija novog oblika klasnog društvenog uređenja traži potrebno formiranje državne organizacije. Franačka država, koja dosiže završni stupanj svoje organizacije na prijelazu iz VIII u IX<em> st.,</em> postaje okvir za razvoj intenzivnog društvenog života temeljenog na kršćanskoj religioznoj ideologiji. Raspadom Franačke države nastaju nove državne jedinice, unutar kojih se s vremenom kristaliziraju nove etničke jedinice — narodi zap. Evrope (Francuzi, Nijemci, Talijani).<br /> Ekonomski život u početnoj fazi feudalizma počiva na poljoprivrednoj proizvodnji i sitnom kućnom obrtu. Izmjena dobara je naturalna i uvjetuje održavanje sajmova. Kućni obrt i sajmovi postaju temelj bujnijeg života naselja, koja se nastoje osloboditi feudalaca i žele postati slobodni gradovi s pravom izgradnje obrambenog bedema.<br /> U okviru gradova, koji nastaju jačanjem vlastite ekonomske snage ili su nasljednici ant. gradova, pučanstvo je na vrlo niskom stupnju kulture (opća nepismenost); jedinu intelektualnu snagu posjeduje crkva, koja upravo u to doba forsira organizaciju samostanskog života. Na taj način postaje crkva apsolutni nosilac idejnoga profila mladog feudalnog društva, a skolastika vladajuća ideologija.<br /> Ovi odnosi postaju okvir, u kome se odvija arhitektonska djelatnost. U prvome redu razvija se u razdoblju konačne stabilizacije feudalizma i formiranja novih nacionalnih i državnih jedinica srednje i zap. Evrope (X—XIII<em> st.),</em> dakle u doba najveće nesigurnosti, izgradnja fortifikacija. Gradovi, u koliko nastavljaju život iz vremena antike, zadržavaju staru urbanu osnovu u koju interpoliraju po neki novi objekt, a u koliko nastaju u to doba, oni se razvijaju na temelju potpuno prirodnog pribiranja pučanstva; to znači, da njihova urbana struktura raste spontano bez ikakva plana i poprima oblike krvotoka u kome pulzira život grada. Takvi se gradovi okružuju obrambenim bedemima, pošto su zato stekli privilegij.<br /> U sjedištu svojih lena i posjeda izgrađuju istaknuti feudalci na prirodno zaštićenim položajima utvrđene gradove (burgove) kao uporišta u borbi s vanjskim i unutarnjim neprijateljem. Osim fortifikacija izgrađuje se po koja palača u istaknutim gradovima, kao i nizovi zgrada za stanovanje. Ovi su objekti često zbog skučenosti gradskih površina izgrađeni na kat. No težište izgradnje u to se doba koncentriralo na izgradnju sakralnih objekata (crkava i samostana). Način izgradnje razvija se kontinuirano od početnih teških i masivnih oblika konstrukcije bazilika do kristalno čistih korpusa obogaćenih pojedinačnim profilacijama, koje svoje podrijetlo često izvode iz rim. antike. Konstrukciju drvenog krovišta s ravnim stropom nad romaničkom bazilikom zamjenjuje u doba daljnjeg razvoja konstrukcija svoda. Kao simbol duhovne moći izgrađuju se romaničke bazilike obično u središtu grada na glavnome trgu, koji je ponajviše završetak prirodnoga proširenja glavne ulice.<br /> Centralno područje, na kome se razvila romanička arhitektura, obuhvaća Njemačku, Francusku i Italiju; odatle se takav način izgradnje širi u krajeve oko Baltičkoga mora, Karpata, zap. dijelove Balkanskoga poluotoka i na Pirenejski poluotok, dok se na području Engleske razvija posebna varijanta t. zv. normanskoga stila.<br /> <strong>Razvoj arhitekture u razdoblju gotike.</strong> U toku svoga daljnjeg razvoja feudalna proizvodnja dovodi do sve veće koncentracije sredstava u rukama pojedinih feudalaca, te do bogaćenja stanovnika mnogih gradova. Usto se pučanstvo gradova postepeno kultivira, a obrtna proizvodnja usavršava. U općem procesu napretka (XIII—XV<em> st.</em>) feudalnoga društva (osnivanje najstarijih univerziteta u Evropi) dolazi i do daljnjeg kretanja u razvoju arhitektonskoga stvaranja. Nastojanje skolastike, da čovjeka orijentira k duhovnom životu i da ga otkloni od materijalne realnosti, našlo je odraz i u kompoziciji sakralnih objekata. Težnja, da se dematerijalizira kompaktni korpus romaničkoga objekta i da se umjesto toga formira raščlanjena struktura prostranoga skeleta sastavljenoga od stupova, kontrafora, rebara i sfernih ploha, doživjela je svoje ostvarenje u sazrijevanju gotičkoga stila. Umjesto prostora romanike, strogo omeđenog plohama stijena, gotika realizira kompoziciju slobodne atmosfere u intérieuru svojih katedrala, u kojima vibrira struktura prostorne konstrukcije potencirana doživljajem polihromnih prozorskih membrana vitraila i polifonijom zvuka orgulja.<br /> Gotičko shvaćanje ulazi u široku skalu arhitektonskih ostvarenja. Od katedrala do seoskih kapela i od palača do domova građana dominiraju oblici gotičkog stila.<br /> Opća situacija na području razvoja arhitektonske izgradnje nadovezuje se u gotici na prethodno romaničko razdoblje. Kroz cijelo navedeno vrijeme izgrađuju se i nadograđuju obrambeni bedemi mnogih gradova. Na istaknutim strateškim točkama izvan gradova, iznad cestovnih i riječnih prolaza te na zaštićenim teže pristupačnim položajima izgrađuju se i nadalje burgovi. Unutar gradova, koji i nadalje žive u skučenom opsegu omeđenom bedemom, razvija se izgradnja dvaju tipova akcentuiranih gotičkih objekata, i to vijećnice kao simbola svjetovne moći, a katedrale kao simbola duhovne moći.<br /> Razvoj gotičkog izraza na području arhitekture započinje u Francuskoj, gdje je gotika doživjela pun zamah slobodne poetične definicije. Razvoj, koji se gotovo paralelno odvija u Njemačkoj, dovodi također do punog raščlanjavanja gotičke kompozicije, ali ona je na tome tlu sređena, gotovo sistematizirana. Nasuprot tome gotika na području Italije nije gotovo nikada ostvarila potpun zamah konstruktivnog raščlanjivanja, već se pojedinačni gotički motivi uklapaju u osnovni korpus zgrade, koji nije nikada u potpunosti negiran. Na području Engleske u razvoju gotike naziru se ostaci smisla za dekoriranje površine, što je tradicija održana iz ranijih stoljeća. Ostala područja u Evropi priklanjaju se svojim ostvarenjima uglavnom općim koncepcijama gotičkoga izraza.<br /> <strong>Razvoj arhitekture u razdoblju renesanse.</strong> Pošto se na području srednje i zap. Evrope stabilizirala feudalna proizvodnja i s tim u vezi došlo do potrebe za svestranijom izmjenom dobara, oživljava trgovina većeg opsega između navedenih evrop. područja i proizvodnih središta na Mediteranu i Bliskom istoku.<br /> Posredničku ulogu u izmjeni dobara preuzima Italija. Na taj način razvija se u Italiji, koja je u to vrijeme rasparčana na male samostalne i polusamostalne političke jedinice, širok sloj trgovaca i pomoraca. Ove profesije nisu po prirodi stvari sklone da se poput feudalaca-veleposjednika zadovolje metafizički orijentiranom skolastikom, već počinju realnije promatrati pojave oko sebe. Individualna svojstva čovjeka i njegova spretnost dolaze u prvi plan. Pojavljuju se prvi humanisti. Nesklonost talijanskoga tla, da prihvati mistiku gotičkog shvaćanja, i latentno održavanje povezanosti s jasnoćom harmonične definicije antičke arhitekture dolaze na prijelazu iz XIV u XV<em> st.</em> potpuno do izražaja. Započinje studij antike, napušta se razvojna linija gotičkoga izraza i u Firenci se stvaraju prva arhitektonska djela novoga tipa, u kojima je težište položeno na harmoniju i ljepotu oblika — nastaje renesansa.<br /> U izgradnji gradova umjesto prirodnog rasta naselja usvaja se princip kompozicije, kod koje je organizirana shema gradskih ulica i obrambenih objekata podloga za funkcionalno odvijanje života u gradu i njegovu uspješnu obranu. Umjesto jednoga apsolutnog akcenta, koji su posjedovali ranosrednjovj. gradovi, pojavljuje se u strukturi renesansnoga grada veći broj istaknutih središta.<br /> U užem arhitektonskom smislu kompozicija se vraća na modificirane ant. oblike, koji se u početku primjenjuju u mnogo varijacija. U toku svoga razvoja renesansa pročišćuje neke krute i rustikalne elemente nastale u ranom razdoblju i definira u zreloj fazi objekte smirenoga sklada. Nakon toga se pojavljuju u vrijeme prijelaza na kasnu renesansu različna strujanja. Jedan smjer zapada u manirizam, drugi se želi vratiti na početni stadij razvoja renesanse, kad je kompozicija stajala pod jakim uplivom antike, a treći slijedi dinamiku prirodnog razvoja umjetničkog shvaćanja svoga vremena. Ovaj smjer dovodi logično do barokne definicije.<br /> Renesansni izraz nastaje u Italiji i ostaje jasan samo u Italiji. Utjecaji, koji se snažno šire na području Njemačke, Francuske, Španjolske i Engleske, puni su kompromisa i udaljavanja od izvornog renesansnog shvaćanja. Kao što Italija nije nikada u suštini prihvatila gotički izraz, tako nisu ni Francuska ni Njemačka nikada shvatile renesansu u suštini.<br /> <strong>Razvoj arhitekture u razdoblju baroka.</strong> U vremenskom razdoblju od prijelaza XVI u XVII<em> st.</em> pa do kraja XVIII<em> st. </em>pojavljuju se unutar općih odnosa feudalnoga društvenog uređenja sve oštrije suprotnosti. Paralelno s tim odvija se naročito na tlu Italije sukob feudalaca i bogatoga građanstva. Vladajući krug feudalaca postaje sve uži i koncentrira ekonomsku moć i vlast sve očitije u svojim rukama. Razvija se feudalni apsolutizam kao završni oblik organizacije u razvoju feudalnih društvenih odnosa. U okviru društvenoga kretanja pojavljuje se i oštri sukob ideološke prirode između reformacije i protureformacije.<br /> U spomenutim okolnostima koncentracije bogatstva u užem krugu vladajuće klase i općeg propadanja etičkih vrijednosti, koje nastupa u doba krize feudalizma, razvija se potpuno razumljivo sve snažniji osjećaj za formalni i dekorativni izraz u arhitekturi. Prihvaća se ona varijanta kasnorenesansnog umjetničkog izraza, u kojoj se osjeća bujnost unutarnje dinamike i razvija se u suštini njen vanjski habitus uz izrazito skretanje k formalistički orijentiranom dekorativizmu. Pročelje sakralnih objekata tretira se često kao reprezentativna kulisa nepovezana sa strukturom i dispozicijom samoga korpusa.<br /> Razvoj baroka vezan je u svojoj početnoj fazi uz Rim, gdje dolazi najranije do sazrijevanja novih bujnih oblika u arhitektonskom izrazu na izmaku kasne renesanse. Ta činjenica ostaje karakteristična za razvoj rimskoga baroka, u kome se i nadalje naslućuju ostaci renesansnoga podrijetla. Južna Italija razvija nasuprot tome gotovo neobuzdane barokne forme, dok se u sjevernoj Italiji barokni izraz donekle smiruje. Razvoj baroka na području Španjolske karakteriziraju ostvarenja nagomilana bogatom dekoracijom, koja često prelazi u hipertrofiju. Na području Francuske razvija se bogat barokni izraz, koji međutim gotovo uvijek ostaje u granicama otmjenih i relativno smirenih kompozicionih rješenja. Područje srednje Evrope (Austrija, Češka) razvija oblike mekanih baroknih forma, koje su u pretežnom broju lirski orijentirane. Na tlu Njemačke razlikuje se zona talijanskoga i francuskoga utjecaja, kao što se očituje i razlika u definiciji bogatijih katoličkih i strožih protestantskih baroknih sakralnih objekata.<br /> Barokno shvaćanje odrazilo se vrlo očito u svim granama arhitektonske djelatnosti. Kod izgradnje gradova opća dispozicija ulica orijentira se prema nekom istaknutom, obično društveno akcentuiranom objektu kao vizuelnom fokusu prospekta. Na taj je način mnogo puta ukupna urbana koncepcija podredena dominantnom položaju istaknutog arhitektonskog objekta (dvorca, palače, crkve, fontane, spomenika). U izgradnji baroknih palača najpotpunije se odražavaju oblici života feudalnoga društva. Sveukupna kompozicija orijentirana je naglašavanju svečanog ulaza i stubišta, koje vodi u prvi kat, gdje se nižu otmjene društvene prostorije, dvorane i saloni. Prizemlje i drugi kat (ukoliko postoji) podređeni su akcentuiranoj »otmjenoj etaži«, t. j. prvom katu. Kod sakralnih objekata zapaža se izričito naglašavanje reprezentativnoga pročelja, koje je često potpuno formalistički kompoziciono podijeljeno u etaže, dok se u nutrini iluzionističkim zahvatima obogaćuje doživljaj prostora. Dapače i malene građanske barokne kuće posjeduju reprezentativan portal te vijencem i plitkim pilastrima naglašen prvi kat.<br /> Završna faza arhitektonskog stvaranja vezanog uz feudalno društvo razvijala se u dva osnovna pravca. Jedan je krenuo putem potenciranja dekorativnih elemenata naročito u intérieuru, dok je drugi počeo oponirati pretjeranoj dekoraciji i nastojao da se vrati u okvire klasične mirnoće i harmonije oblika.<br /> Raspadom feudalnoga i razvojem novog kapitalističkog društva ponestaje društvene osnove za održanje baroknog umjetničkog izraza. Nakon Francuske revolucije, kada dolazi do nagle afirmacije buržoazije, nastupa na području arhitektonskoga stvaranja relativno duga faza stvaralačke dezorijentacije. U želji, da se brzo afirmira novi izraz, posiže se u stvari za oblicima, koji su nastali u prošlim historijskim i društvenim uslovima. Formalno se usvajaju oblici prošlih epoha, tako da se u toku XIX<em> st.</em> gotovo do njegova završetka (pojave secesije) izmjenjuju eklektički primijenjene forme historijskih stilova. Klasicizam, romantika, neorenesansa, neobarok i neoklasicizam izmjenjuju se u različnim okolnostima tokom cijeloga XIX<em> st.</em> u definiciji arhitektonskih objekata, koji teže da budu »monumentalni i reprezentativni«.<br /> Novo ispravnije shvaćanje na području arhitektonskoga kreiranja pojavljuje se u toku XIX<em> st.</em> samo kod izgradnje pojedinih utilitarnih objekata kao što su izložbene hale i sl. Tek u XX<em> st.</em> dolazi do bitnog preokreta na području razvoja novog arhitektonskog izraza.<tab>A. Moh.</tab><br /> <strong>XX stoljeće.</strong> Epohe razvitka arhitekture XIX i XX<em> st.,</em> t. j. klasicizam, eklekticizam i modernu, koja počinje potkraj prošlog stoljeća t. zv. secesijom, stalno prate pojedinačni idejni i stvaralački istupi, koji se mogu programski povezati u zajednički smisao, obuhvaćen pojmom nove umjetnosti, novoga građenja, nove arhitekture.<br /> U slikarstvu (naročito franc.) pojavljuju se već oko polovine prošlog stoljeća nova likovna naziranja, koja dovode do impresionizma i njegova logičnog razvoja počevši od umjetnosti Cézannea i van Gogha, pa sve do Picassa i Le Corbusiera. Isto tako pripremaju teren za nove arhitektonske ideje već u poč. prošlog stoljeća prvi konstruktori u modernom smislu, ispočetka u materijalu kao što je čelik (Polonceau, Eiffel), a odmah zatim u novom materijalu kao što je armirani beton (Lambot, Monier). Epohe razvoja moderne arhitekture mogu se podijeliti u razdoblje pripremanja, koje traje kroz cijelo XIX<em> st.,</em> a još je praćeno nastojanjima za održavanjem ručnog rada u vidu t. zv. umjetničkog obrta (predvodi John Ruskin), te u najnovije doba, u kojem se očituje pravo značenje prijelaza na mašinsku proizvodnju i formira njezin utjecaj na razvoj današnje kulture (predvode Adolf Loos i Le Corbusier).<br /> Kasni barok XVIII <em>st</em> predstavlja završetak dugotrajnog razvoja, u kome se društveni odnosi nisu bitno mijenjali. To se stanje u likovnom pogledu odražavalo kao »jedinstvo«, kao potpuno stapanje svih elemenata izražavanja: ne može se ni dodati ni oduzeti ništa, a da se ne naruši postojeći sklad. Početak društvenog previranja (Franc. revolucija) praćen je neposredno i raspadom toga likovnog jedinstva. A. klasicizma N.-C. Ledouxa (1736— 1806) utjelovljuje u jedan mah sve elemente, koji će u bitnosti karakterizirati budući arhitektonsko-likovni izraz sve do današnjih dana. Na obliku kao cjelini mogu se već u toj arhitekturi jasno diferencirati dijelovi, od kojih je on sastavljen. Ovakvo vidljivo sastavljanje postaje općim oblikovnim principom. Raniji princip sklada zamijenjen je principom improvizacije, igre i živosti, a revolucionarni razvoj nauke unosi nov faktor u borbu za opće oslobađanje: tehniku.<br /> Završetak XVIII<em> st. </em>pod jedno znači i početak nove ere u samoj metodi arhitektonskog stvaranja. Inženjer preuzima funkciju realizatora likovne zamisli, koja ne mora više biti njegova vlastita. Međutim, u toku čitavog XIX<em> st.</em> nije se ostvarilo oblikovno ovladavanje materijom, koju je pružala tehnika. Način rada poprima i u arhitekturi naučni karakter. Stvaralačka sinteza zaostaje iza istraživalačke analize, usmjerene na sakupljanje podataka, uglavnom historijskih. A. se usko povezuje s arheologijom. Eklekticizam, izražavanje primjenom oblika iz prošlosti, postaje specifičnost XIX<em> st.</em> Uz to se javljaju izvjesni napori, koji će kasnije, potkraj stoljeća, dati pozitivne rezultate. Arhitekt E.-E. Viollet-le-Duc (1814—1879) istražuje hist. spomenike franc. gotike s gledišta funkcionalnih odnosa oblika i konstrukcije, ali kod svojih restauratorskih zahvata postupa odveć radikalno. Arhitekt Gottfried Semper (1803—1879) postavlja temelje praktičke estetike, kojom omogućava buduće likovno ovladavanje tehničke forme. Najznačajniji udio u fazi prekretanja i kasnijeg prijeloma s historicizmom pripada radu Johna Ruskina (1819—1900) i njegovih sumišljenika Williama Morrisa (1834—1896) i Waltera Cranea (1845—1915). Ruskinu pripada to mjesto kao kritičaru umjetnosti, učenjaku i borcu za obnavljanje stvaralačkog morala kod radnika uz mašinu i kod intelektualnog radnika, uključujući i arhitekta. Morris se ističe kao pjesnik i socijalistički aktivist, koji radi praktički i eksperimentalno na problemu održavanja umjetničkog kvaliteta mašinskog proizvoda, a Crane kao umjetnik i publicist, čiji su radovi pobudili potkraj stoljeća širok interes. Njihove teze dopru vrlo brzo u Ameriku.<br /> Tek u vezi sa stanjem idejno ovako pripremljenim, postaje razumljiva upravo prometejska odvažnost Louisa Sullivana (1856— 1924), koji se na svjetskoj izložbi u Chicagu 1893 usuđuje izaći pred javnost s »Palačom prometa«, koja svojom arhitekturom obilježuje pun prekid s tadašnjim historicizmom. Uporedo javlja se u Parizu Belgijanac Henry van de Velde (1863—?) s prvim, još formalističkim i vrlo individualnim »funkcionalnim linijama«, te sa začecima standardizacije arhitektonske opreme, a u Beču Otto Wagner (1841—1918) sa školom Secesije. Međutim, ideje J. Ruskina i drugova stvarale su i stanovite zapreke daljnjem razvoju time, što su pridavale veliko značenje umjetnom obrtu. Kraj pozitivnih strana, koje se očituju u težnjama da bi se održao smisao za kvalitetni rad, takva nastojanja sadržavaju i opasnosti, kao što je skretanje arhitektonskog izraza prema dekorativnosti i ornamentalnosti.<br /> Na odlučan, često upravo drastičan način nastojao je arhitekt Adolf Loos (1870—1931) da riječju i djelom ukaže na pravi put rješavanja suprotnosti kod oblika, koji nastaju nakon općeg prijelaza na mašinsku proizvodnju, a koji ujedno obilježuju i prijelaz na nove forme civilizacije. Loos time već u prvom deceniju našeg stoljeća predskazuje buduće rješenje odnosa forme, svrhe i sadržaja, što poslije njega još ne uspijeva u potpunosti ni Le Corbusieru (1887). Le Corbusier i pokret, koji je organiziran pod njegovim idejnim rukovodstvom,<em> C. I. A. M.</em> (Međunarodni savez arhitekata), stavlja svrhu u prvi plan, a izražava se jezikom apstraktne umjetnosti. Pritom se najviše služi tezama »neoplasticizma«, koji je nastao 1916 u Nizozemskoj (grupa slikara i arhitekata).<br /> Suprematizam i neoplasticizam u slikarstvu karakterizirani su jednostranim dekorativnim vanjskim obilježjem, koje mimoilazi općeljudske emocionalne potrebe. Međutim, oni poprimaju sve veće značenje za razvoj nove arhitekture. U arhitekturi, koja sve više primjenjuje montažni postupak kod građenja i upotrebu gotovih tehničkih elemenata, nameće se sama po sebi potreba kultiviranog baratanja takvim oblicima, koji su uglavnom reducirani na najjednostavnije geometrijske forme. Le Corbusier, isprva strogo priklonjen klasičnoj estetici svog učitelja Augustea Perreta (1874—1954), otkad se upoznao s tezama spomenutih Nizozemaca, primjenjuje stalno princip redukcije i igre jednostavnih geometrijskih shema kao najprikladnije sredstvo za arhitektonsko izražavanje u eri industrijske proizvodnje građevnih elemenata i kućne opreme.<br /> U Njemačkoj, nakon svršetka Prvoga svjetskog rata, postaje najznačajniji faktor u novom građenju t. zv. <em>Bauhaus</em> u Weimaru i Dessau-u (1919—32). Nakon prve, pretežno eksperimentalne faze, pod vodstvom arhitekta Waltera Gropiusa (1883—), rus. slikara Vasilija Kandinskog i drugih istaknutih umjetnika, a uz suradnju kruga oko »neoplasticizma«, slijedi razdoblje praktičkih rezultata, naročito s pojavom različitih dotjeranih standardnih tipova građevne opreme. Nova a. postaje vezana uz industrijski način proizvodnje.<br /> Linija kompromisa i izbjegavanja zaoštrenosti u društvenim suprotnostima obilježava i put, kojim se kreću počeci suvremenog urbanizma; razdoblje vladavine građanske klase prati naglo povećavanje gradova. Međutim, kad su nastupom krize zaprijetile opasne teškoće, nastaje vrijeme sve većih ustupaka u arhitekturi. U Engleskoj se kraj nekih tvorničkih centara izgrađuju prva radnička naselja. Ebenezer Howard (1848—1928) uspješno pokreće osnivanje prvih vrtnih gradova i surađuje kod prvih realizacija. U prvoj godini XX<em> st.</em> izlaže franc. arhitekt Tony Garnier (1869—1948) svoj projekt za »Industrijski grad«<em> (</em><em>Cit</em><em>é </em><em>industrielle</em><em>), </em>koji je zamišljen kao tip grada bez privatnog vlasništva. Općenito obilježavaju urbanizam druge pol. XIX<em> st.</em> i početka XX<em> st. </em>pseudoestetski momenti, po kojima se problematika kreće unutar pitanja pravilne ili nepravilne slike grada.<br /> Do Prvoga svjetskog rata dozrijevaju, bez strože koordinacije, opsežne predradnje, koje će tek oko 1930 poslužiti kao osnova za povezani rad C.<em> I. A.</em> <em>M</em>-a. Ovo udruženje danas je najznačajniji, ali ne i jedini predstavnik rješavanja aktuelne arhitektonske problematike suvremenog urbanizma. Problematiku, što ju je Le Corbusier prigodom četvrtog kongresa <em>C</em><em>. I. </em><em>A</em><em>. </em><em>M</em><em>-</em>a<em> (</em><em>La</em> <em>Charte</em> <em>d</em><em>’</em><em>Ath</em><em>è</em><em>nes</em><em>,</em> 1933) sažeo u četiri funkcije: stanovanje, proizvodnja, rekreacija i promet, obrađuju danas pod različitim vidovima arhitekti i odgovorne društvene organizacije u svim krajevima svijeta, pa i kod nas. Ona se proširuje radi organizacije cjelokupne građevne djelatnosti na nekom geografskom području kao »regionalno planiranje«, odnosno sužuje se sve do rješavanja detalja opreme stana (celule).<tab>A. Ai.</tab>",1,,
BAROK,240,"<strong>BAROK.</strong> Imenom »barok« označuje se stilski stupanj u evr. umjetnosti i kulturi u vremenu između renesanse i klasicizma, dakle u toku XVII i XVIII<em> st.</em> U širem smislu ide u b. i njegova kasna ili konačna faza,<em> rokoko.</em><br /> Prvenstveno znači riječ »barok« (tal.<em> barocco</em>, franc. <em>baroque</em><em>) </em>određen pojam logike, i to četvrti način druge silogističke figure, koji bi prema klasičnoj skolastičkoj raspodjeli imao predstavljati jedan od oblika logičkog zaključivanja. Termin se može odnositi i na biser, odnosno na kamen nepravilnih, bizarnih i manje vrijednih oblika (španjolsko-portugalski<em> barrucco</em>). U prenesenom smislu imao bi pojam b. značiti oblike, koji su pretjerani, izvještačeni, cerebralno iskonstruirani, neuravnoteženi, i koji bi bili prema tome u suprotnosti s antički inspiriranom harmonijom renesanse i klasicizma; konačno i ono, što je općenito neobično, bizarno, hiperbolično i ekstravagantno. Kao općeniti estetski sud izraz se<em> barocco</em> upotrebljava u Italiji za naduvenu bombastičnu patetičnost književnosti seicenta (XVII<em> st.,</em> naročito kao oznaka za način Giambattista Marinia). Doduše, već i po Vasariu bila bi »arte nuova« (kod nas b.) dovoljno promišljena i svojevoljna tvorevina (<em>capricciosa, bizzarra, stravagante</em> i t. d.). Pojam barocco nije doduše još ni u XVIII<em> st.</em> bio pobliže protumačen, a ipak je značio nešto neukusno, nepravilno, dostojno prezira, čak i čudnovato, pogotovu s aspekta klasicističke estetike, koja je sve više prevladavala i koja je u bujnim i slikovitim oblicima barokne arhitekture, književnosti, muzike i dr. vidjela izrođivanje, opadanje i degeneraciju. Tek u drugoj pol. XIX<em> st. </em>počelo je znanstveno objektivnije vrednovanje umjetnosti baroka, isprva u tumačenju arhitekture, zatim i slikarstva i kiparstva, dok nije konačno, zaslugom H. A. Wölfflina, A. M. Schmarsowa i A. Riegla, stilska razvojna uloga barokne umjetnosti kritički revidirana i postavljena na osnove širega kulturno-umjetničkog zbivanja. To se zbilo naročito u poč. XX<em> st.,</em> kad je suvremeno metodičko umjetničko-historijsko proučavanje dokazalo specifično uvjetovanu razvojnu zakonitost kao i specifičan značaj baroknog ideala i ljepote; kod toga je ujedno uzeta u obzir mnogostranost i bogatstvo intenzivnog stvaralačkog poleta. Prestalo je preziranje, što su ga pokazivali prema gotici i prema baroku učenjaci klasicisti, koji su bili puni predrasuda i omalovažavanja ovih izvanredno značajnih epoha evr. umjetničke prošlosti.<br /> Novo je međutim stilsko-historijsko tumačenje baroka u određenom smislu dopuštalo čak pripisivanje slikovitih »baroknih« raspoloženja i raznim drugim razdobljima, u prvom redu onakvim, koja pokazuju — po dosegnutim vrhuncima stilskog sazrijevanja — pojave srodne baroku; na pr. uvođenje dekorativnog aglomeriranja oblika, slikovitosti, razigranosti i t. d. U tom najširem značenju bilo bi moguće govoriti — mutatis mutandis — na pr. i o helenističkom kasnogrčkom i kasnorimskom baroku, o baroknom dojmu u kasnogotičkom »fioritu«, koji je sasvim prožet samovoljnom i nefunkcionalnom ornamentalnošću; W. Pinder razlikuje u njem. plastici XV<em> st.</em> maniristički smjer kasne gotike od »baroknog«.<br /> B. se razvio u svojim počecima organski i logično iz visoke ili kasne renesanse; njegov osnovni sistem oblikovanja ne pokazuje značajnije promjene, kao ni dublji prijelom s inventarom renesanse; na drugoj su strani i klasicističke težnje, koje prodiru najočitije u rokokou, a stvarno su latentne već u baroku. Domovina baroka je Italija. Tu se javljaju njegovi počeci dijelom već prije sredine XVI<em> st.</em> (kasni Michelangelo, Correggio, Tintoretto). Sasvim tipično se međutim b. formirao tek u Rimu, i to potkraj kasne renesanse i usporedo s manirizmom, koji predstavlja razmjerno kratkotrajnu ali značajnu prelaznu stepenicu. Barokna umjetnost, koja je u razmahu već oko 1580, neposredno nakon toga živo se razvila i oplodila sve ostale evr. zemlje, naročito povezana s težnjama obnove i sa zelotizmom katoličke protureformacije, koja pobjeđuje u tom razdoblju, a i radi potreba feudalne dvorske reprezentacije u okviru utvrđenog vladarskog apsolutizma; time je bio potvrđen službeni značaj barokne umjetnosti, kako sa crkvene tako i sa svjetovne feudalne strane. Životna snaga baroka dokazana je umjetničkim tvorevinama, mnogostranom društvenom i duhovnom djelatnošću, bogatim i specifično oplođenim razvojem ne samo u Italiji, već i po cijeloj zap. Evropi i cijelom njezinu kulturnom području.<br /> Barok predstavlja besumnje veliki univerzalni umjetnički izraz, nastao u fazi intenzivnih društvenih preobražaja, koji su se manifestirali u mnogim sukobima na području ljudske misaone i kulturne djelatnosti. Po svom značenju, plodnosti i raširenosti, barokna se umjetnost naročito ističe. Kad je njezin formalni organizam, razvijen na podlozi tal. renesanse, bio izgrađen, barokna je umjetnost mogla tokom dugog vremena pružati primjer stvaralačke jedinstvenosti stoga, što je udruživala arhitekturu (prostor) te primijenjenu i dekorativnu umjetnost (obojenost, plastičnost) u jednu unutar sebe zaokruženu organsku cjelinu (u smislu »univerzalne« umjetnine). Težnja prema slikovitosti toliko je jaka, da se slikarstvo razvija do svojih najznačajnijih ostvarenja te postaje vodećom likovnom vrstom, a slikovitost osnovnim načelom oblikovanja. Apoteoza (religiozne, mitološke, alegorijske i hist. teme), koja se oslanja na estetski ideal patetički razigrane čuvstvenosti, i sada se javlja kao sadržajni izraz reprezentativnih potreba baroknog društva; ona zahtijeva od svih vrsta likovnih umjetnosti maksimum sjaja i pompozne raskoši, bujnost dekorativnog iživljavanja, te ostvarenje naročito slikovitog djelovanja grupa.<br /> Znatno potenciranje senzibilnosti, štimunga i filozofskog subjektivizma u umjetnosti povezano je s uvođenjem iluzionizma, traženjem dinamički napetih suprotnosti, s razigranošću slikovitih i svijetlo-tamnih kontrasta, lomljenjem oblika i linija, a u arhitekturi i s atektonskim postupcima, s konkavno-konveksnim savijanjem zidnih ploha, nagomilavanjem elemenata i profila, u kiparstvu sa nemirno obrađenom površinom slikovitih plastičnih oblika. Gibanje sila, koje se napinju i pojednostavnjuju, izravnava barokna kompozicija mijenjanjem ritmičkog stupnjevanja, naglašavanjem masa i oblika; kod toga pak podređuje sva upotrebljena sredstva jednoj jedinoj vrhunskoj zamisli (načelo subordinacije). Kad b. formulira jedinstvo, on tada u okviru ukupnog muzikalnog prelijevanja naglašuje dominantu, koja raste, nalik na doživljavanje analognih muzičkih oblika (monodija, general-bas, polifonija s kontrapunktom, varijacije na temu u fugama i sonatama, kantata, oratorij, opera). Barokni patos subjektivističkog idealizma na jednoj strani (već Michelangelova »terribilità«, koju eklektici, pa i Rubens i Tiepolo, transponiraju u prikazivanje sentimenta i gracije), na drugoj strani pak naturalizam, koji se slobodno (»umjetnički«) takmiči s »istinom« i »objektivnom« prirodom (Caravaggio, Veläzquez, Rubens, Rembrandt, osnivači svjetlosno uvjetovane tonske obojenosti, počeci pejzažnog slikarstva, nature morte i figuralnoga genrea u okviru specijalizacije sadržaja, iluzionističko slikarstvo) — i jedno i drugo sačinjava dualističko bivstvo (esenciju) baroknog umjetničkog shvaćanja. Općenito priznato mjerilo razvoja u baroku jest jačanje naturalizma (s istovremenim slabljenjem idealizma).<br /> Izrazito dualistički, i u suštini misaono suprotni (konfliktni) značaj stilski dvovaljanog baroka ima svoje dublje korijenje u sve oštrijim društvenim i idejnim suprotnostima, u uvjetima, što ih označuju hist. značajni procesi na različitim područjima životnog djelovanja: feudalizam u novovjekom obliku apsolutističke vladavine, koju utjelovljuje vladar na čelu centralistički uređene monarhije (na pr. Louis XIV) i koja se oslanja na hijerarhiju opsežnog upravnog aparata u rukama plemstva, koje vrši državne službe (počeci novovjekovne »činovničke države«), korporacijska država »triju staleža« i počeci borbe za ustavnost (konstituciju) sa staleškim predstavništvom, društvena diferencijacija s daljnjim jačanjem i obogaćenjem građanstva, jak zamah manufakturne proizvodnje, merkantilizam, prijenos težišta svjetske trgovine iz Sredozemlja u zemlje na Atlantskim obalama s počecima novovjekog kolonijalizma, oslobodilačke borbe Holanđana protiv španj. premoći, prva građanska revolucija u Engleskoj (1649), razvoj nauke i izuma, naročito prirodoznanstvenih otkrića u službi tehnike, oblikovanje novih racionalističkih i pozitivističkih filozofskih sistema nezavisnih od crkvene dogmatike, uvođenje laičkog znanstvenog kriticizma, katolička protureformacija s vjerskom obnovom i raširenom liturgijom na bazi zaključaka Tridentskog koncila, vodeća uloga jezuitskog reda (Ignacije Loyola), Tridesetgodišnji rat i podrška crkve vladarskom apsolutizmu; u XVIII<em> st.</em> pokret prosvjetiteljstva, borba građanstva i seljačkih masa protiv iskorištavanja i protiv zloupotrebe plemićkih privilegija, borba za emancipaciju i laicizaciju javnog života. — B. je doba djelovanja velikih ličnosti, na pr. u filozofiji i znanosti, G. Bruno, F. Bacon, G. Galilei, J. Kepler, I. Newton, P. Descartes, B. Pascal, B. Spinoza, H. Grotius, J. Locke, D. Hume, W. Leibnitz, D. Diderot, Montesquieu, J.-J. Rousseau, Voltaire; u književnosti Cervantes, P. Corneille, J.-B. Racine, Molière, La Fontaine, W. Shakespeare, Voltaire, C. Goldoni; u muzici G. P. Palestrina, C. Monteverdi, D. Scarlatti, A. Corelli, A. Vivaldi, J. S. Bach, G. F. Händel, J.-P. Rameau, J.-B. Lully, F. Couperin, H. Purcell i dr. I likovna je umjetnost ostvarivala vrednote, koje su mnogovrstan odraz istog duha, dokaz njena najplodnijeg zamaha, bilo da blistaju kao vrhunski doprinosi velikih umjetničkih individualnosti, ili da se očituju kao tvorevine, koje nadahnjuje kolektivni doživljaj ljudskih masa, i stvaralaštvo povezano s nacionalnom tradicijom, koje je u najvećoj mjeri, mnogo više nego u vrijeme renesanse, otkrio upravo barok. Sve ove težnje javljaju se s istom zajedničkom značajkom i jednakom razvojnom dosljednošću istovremeno u arhitekturi, slikarstvu i kiparstvu.<br /> OPĆI RAZVOJ<br /> U Italiji i općenito, a naročito na osnovi razvoja arhitekture, razlikuje se: 1. rani b. (1580—1633, Berniniev glavni oltar u bazilici sv. Petra u Rimu); 2. visoki b. (1633—1700); 3. kasni b. (1700—1750). Periodizacija obuhvaća u Italiji: seicento (XVII <em>st</em><em>.), </em>settecento (XVIII <em>st</em><em>.);</em> u Francuskoj se obilježuje prema vladarima: Louis XIV (1643—1715), Régence (1715—23), Louis XV (1723— 74), Louis XVI (1774—92). Periodizacija baroka u Jugoslaviji, koji je najtipičnije zastupan u Sloveniji, užoj Hrvatskoj, Slavoniji, Dalmaciji i Vojvodini, uglavnom se nadovezuje na razvoj baroka u Srednjoj Evropi (s formalnim karakteristikama vodećeg alpskog područja, s djelomičnim retardacijama tal. i austr. posrednika u XVII <em>st</em><em>.,</em> te domaćim snagama i domaćim radionicama u XVIII <em>st</em><em>.).</em><br /> <strong>Arhitektura</strong> u osnovi prati beskrajno, infinitezimalno prostorno osjećanje, stupnjevanje i modulaciju radi sintetiziranja. Tlocrtno i prostorno prevladava u crkvenim građevinama isprva uzdužni raspored, napose na osnovi uzora Il Gesù u Rimu (J. Barozzi-Vignola) ; u kasnom baroku prodire centralni raspored s eliptično-kružnim (ovalnim) prostorom (G. L. Bernini, F. Borromini). U oba slučaja prostor je načelno centriran, jedinstven, razigran (dinamičan); pobočni prostori, ukoliko postoje (na pr. kapele), podređeni su (subordinirani) glavnome, te ne tvore nekoliko tektonski samostalnih jednakopravno raščlanjenih dijelova; krajnja međusobna povezanost i podređivanje dominanti (na pr. kupoli, fasadi, glavnom oltaru) pravilo je arhitektonskog komponiranja, bilo da se radi o prostoru ili ljusci, za unutrašnjost i spoljašnjost. U čvrstoj i slikovitoj razigranosti oživjela je stijena (ljuska prostora) što plastičnije; stijena sama postaje aktivan element slikovitih prostornih djelovanja: iz nje se izvijaju teški kanelirani pilastri, čvrsto prislonjeni polustupovi i stupovi, kao i svod u unutrašnjosti, njen masivni član nosilac samo je dio razigranog zida, koje je izbočeno ili udubljeno, prekinuto nišama i efektno obogaćeno ukrasnim plastičnim elementima (girlande, festoni, maske). Bujno profilirani zidni vijenci, lukovi, grede, pilastri, kapiteli (korintski, kompozitni), portalni i prozorski okviri, konzole i podnožja za plastiku, atike, volute, različiti završeci i aplikacije — sve to služi stupnjevanju nemira i slikovitosti u cjelini i u detaljima. Pojednostavnjeni pokreti prostora, masivnost i težina, napetost u razmjerima, svijetlo-tamne suprotnosti (chiaro-scuro) postignute intenzivnim osvjetljenjem (snažna svijetla, duboke sjene) i nagomilavanje elemenata stvara već unaprijed proračunane dramatične efekte. Namjeni slikovitosti, pokreta i dramatizacije služe sve češće valovite i lomljene crte, spiralni zavoji stupova i voluta (Berniniev tordirani stup), prostorne dubine postignute iluzionističkom perspektivom, slikarskim i drugim sredstvima oblikovanja ostvareno virtuozno dekorativno djelovanje (šarenilo materijala, čak i uz cijenu vjerodostojnosti, obojenost, svjetlost, igra odsjeva, koji se prožimaju i prelijevaju, pozlate, dragocjeni mramor, čak i marmoriranje, štuk, intarzije, inkrustacije, rezbarene aplike, kovina, staklo, zrcaljenje poliranih površina i t. d.). Višedjelnost horizontalno i vertikalno raščlanjenih fasada i rizalita, atektonsko oblikovanje, koje više služi za ukras nego što bi bilo funkcionalno, kod vestibila, stubišta, terasa, portala, balkona i dr., daje i profanoj arhitekturi, nadasve tadašnjoj baroknoj palači i dvorcu s parkovima, alejama, nasadima, ribnjacima, fontanama, vodoskocima, spomenicima značaj svečane raskoši, monumentalnosti i blistavila (često pompoznih »prenatrpanosti« — prema sudu klasicističke estetike). Sinteza arhitektonskih, slikarskih i plastičnih djelovanja treba da obuhvati gledaoca svom impresivnošću kulisno-scenske teatralnosti (katkad i vrlo fantastične), svom muzikalnošću mnogozvučne simfonije, čarom jedinstvenog, možda čak i za časak promjenljivog doživljavanja.<br /> B. je i doba nastajanja široko zamišljenih urbanističkih cjelina, velikih vizura proračunatih na perspektivnu pozadinu i dubine trgova i ulica, doba uređivanja okoline u skladu s određenom vrhovnom zamisli i s određenim raspoloženjem i estetskom atmosferom. Barokna arhitektura združuje prirodu i djelo ljudske ruke u što monumentalniju sliku isprepletenosti realnog i irealnog, razuma i čuvstvenosti, logike i apsurda, matematike i kreativne fantazije, banalnosti i genijalnosti, te spontano doživljene i prolazne osjetilnosti. Estetika i filozofija baroka izviru iz zajedničkih osnova i dekoracija i arhitektura treba da budu jedinstvena neodvojiva cjelina.<br /> <em>Italija</em><em>.</em> Izvori su dvojaki: oslanjanje a) na kasnorimsku arhitekturu i Vitruvija (teoretici »vitruvijanci« <em>S. Serlio, G. Vignola, A. Palladio, V. Scamozzi)</em>, b) na kasnorenesansnu arhitekturu Rima<em> (Michelangelo;</em> Sv. Petar; Kapitolijski trg; Konzervatorska palača u Rimu); iza njega slijede u ranom baroku<em> G.Vignola </em>(jezuitska crkva Il Gesù u Rimu, uzor dvoranske građevine s kupolom nad križištem i plitkim pobočnim kapelama);<em> Giacomo della Porta</em> (pročelje Il Gesù);<em> Domenico Fontana; Carlo Moderna</em> (S. Andrea della Valle; brod i pročelje Sv. Petra). Visoki barok: G.<em> L. </em><em>Bernini</em> (glav. predstavnik baroka, stupnjevana slikovitost; glav. oltar s brončanim baldahinom i uređenje bazilike sv. Petra; kolonade na ovalnom trgu sv. Petra; Scala regia u Vatikanu; S. Andrea al Quirinale s eliptičnim tlocrtom unutrašnjosti; Fontana dei fiumi na Piazza Navona; Fontana del Tritone na Piazza Barberini);<em> Pietro da Cortona</em> (utjecaj palladievske arhitekture); <em>Francesco</em> <em>Borromini</em> (krajnja slikovitost, razigrani tlocrt i fasade; S. Carlo aile quattro fontane; S. Agnese sa C. Rainaldiem; S. Ivo alla Sapienza u Rimu);<em> Baldassare </em><em>Longhena</em> (S. Maria della Salute i Palazzo Pesaro u Veneciji). Prijelaz u kasni barok: G.<em> Guarini</em> (Torino); <em>Andrea </em><em>Pozzo</em> (S. Ignazio u Rimu). Kasni b.: <em>A</em><em>. </em><em>Galilei</em> (San Giovanni in Laterano u Rimu); <em>N. Salvi</em> (Fontana Trevi u Rimu);<em> F. Juvara</em> (Superga kod Torina); obitelj<em> Galli-Bibiena</em> (kazališna arhitektura i dekoracija).<br /> <em>Francuska.</em> Francuskom duhu, koji voli jasnoću i logiku, suviše bujna komponenta baroka ne pogoduje; prevladava stremljenje u korist mirnijih klasicističkih oblika i treznija racionalnost (doba Louisa XIV): <em>Jules</em> <em>Hardouin</em><em>-</em><em>Mansart</em> (Dôme des Invalides u Parizu; glavni dio dvora i dvorska crkva Louisa XIV u Versaillesu; Veliki Trianon u Versaillesu); <em>Louis</em> <em>Leveau; </em><em>Fran</em><em>ç</em><em>ois</em> <em>Mansart </em>(u početku arhitekt palladievskog smjera); <em>Salomon</em> <em>De</em> <em>Brosse</em> (Pal. Luxembourg); <em>Jacques</em> <em>Lemercier</em> (crkva Sorbonne); <em>Charles</em> <em>Lebrun</em> (vodeći dvorski arhitekt i slikar raskošnih dekoracija i zidnih slika, projektant opreme intérieura i inscenacija); <em>A</em><em>. </em><em>Le</em> <em>N</em><em>ô</em><em>tre</em> (arhitekt parka u Versaillesu); <em>Claude</em> <em>Perrault</em> (kolonade na ist. fasadi Louvrea). Franc, dvorska arhitektura (Louvre, Versailles) evr. je značajna; postala je uzor za mnogobrojne vladarske rezidencije (dvorac u ambijentu parka sa skulpturom i vodoskocima; na zgradama su karakteristični strmi krovovi s prozorima, »mansarde«, i visoki dimnjaci , stijene u unutrašnjosti ukrašene tapiserijama). Posebnu značajku predstavljaju: originalna spoljašnjost franc, kuće u okviru autohtonog arhitektonskog planiranja, kako kod dvoraca tako i kod građanskih kuća (»hotel«), obrezani i geometrički stilizirani »francuski park« (Versailles). Rokoko (Louis XV); krajnje netektonski i sasvim razigrani ukrasni stil na izmaku baroka javlja se najtipičnije u Francuskoj (rocaille-dekoracija sa školjkama glavni je ornamentalni motiv). Javlja se ponajviše u pokućstvu i umjetnom obrtu (bizarnost izrazito ukrasnih oblika, na pr. kartuša, potpuna svedenost linija). U uporedbi s masivno-teškim barokom rokoko je graciozno lagan i vedar. Reakciju na kapricioznost rokokoa znači »ozbiljniji« stil Louisa XVI (jednostavniji oblici i mirniji potezi u okviru ranijih klasicističkih težnja): dvorane i opera u dvoru Versaillesu, Mali Trianon u kompleksu parka Versaillesa, École Militaire, Place de la Concorde, Panthéon <em>(J.-</em><em>G</em><em>. </em><em>Souf</em><em>flot</em><em>)</em> u Parizu.<br /> <em>Španjolska.</em> Tipično španjolsko šarenilo predstavlja način »churriguerresco« (po<em> J. </em><em>de</em> <em>Churriguerri,</em> graditelju hospicija S. Fernando u Madridu, kora katedrale u Toledu, S. Elma u Sevilli, crkve u Santiagu de Compostela, sakristije samostana u Granadi). Posvuda u Evropi očituje se intenzivna djelatnost tal. graditelja.<br /> <em>Belgija.</em> Jezuitske crkve u Antwerpenu, Louvainu<em> (</em><em>L</em><em>. </em><em>Fayd</em><em>herbe),</em> palača korporacija u Bruxellesu <em>(V. Coeberger).</em><br /> <em>Holandija.</em> Gradska vijećnica u Delftu<em> (H. </em><em>van</em> <em>Keyser</em><em>), </em>kraljevski dvor u Amsterdamu.<br /> <em>Austrija.</em> Tal. graditelji: <em>Fernando</em> <em>Galli-Bibiena, </em><em>Andrea</em> <em>Pozzo </em>(jezuitska crkva u Beču),<em> Ludovico Ottavio Burnacini, D. Martinelli</em> (palača Liechtenstein u Beču), G.<em> Gabrielli,</em> S.<em> Solari</em> (stolna crkva u Salzburgu po nacrtu V. Scamozzia). Domaći graditelji: <em>J</em><em>. B. </em><em>Fischer</em> <em>von</em> <em>Erlach</em> (Pal. Schwarzenberg; zimska palača princa Eugena; Schönbrunn; sa sinom <em>J</em><em>. E. </em><em>Fischerom</em> dvorska biblioteka; Karlskirche u Beču; radi i u Salzburgu i Pragu); <em>Lucas</em> <em>v. </em><em>Hildebrandt</em> (Pal. Daun-Kinsky; Belvedere u Beču); <em>Jakob Prandtauer</em> (opatija Melk; St. Florian).<br /> <em>Engleska. Inigo </em><em>Jones</em><em>, </em><em>Christopher</em> <em>Wren</em> (katedrala sv. Pavla u Londonu); prevladavanje klasicističke tendencije<em> (John Vanbrugh, James Gibbs, braća Adam, </em><em>John</em> <em>Soane<sub>}</sub> </em><em>John</em> <em>Nash </em><em>William</em> <em>Wilkins</em><em>).<br /> </em><strong>Kiparstvo.</strong> Barokna su stremljenja svojom slikovitošću ispunila kiparstvo snažnom razigranošću (kontrapost, vrtnja oko osi, kompozicijska dijagonala), unijela su u plastiku bogatstvo materijala i oblika, kakvo dotad nije bilo poznato ni u jednom razdoblju evr. umjetnosti. Potrebe baroka za ukrašivanjem dale su kiparskom stvaranju bezgranične mogućnosti. Stilski razvoj seže od teških, ushićenih, burnih, pompozno prenatrpanih oblika visokog baroka do gracioznih, vedrih i laganih forma kasnog stupnja i rokokoa, do plastike XVIII <em>st</em><em>.,</em> kad je smireniji, psihološki izražajniji portret (poprsje) dosegao vrhunac. Stari patetični stil ponajviše je idealistički vezan na ekstaze i vizionarnost religioznih predočaba, kojima doduše ne nedostaje stanovita tražena osjećajnost, ali koji izmiče realističkoj koncepciji jače izraženih ljudskih čuvstava. Svjetovne didaktične i racionalistički trijezne tendencije dovode međutim do pobjede prosvjetiteljstva i klasicizma.<br /> <em>Italija.</em> Prijelaz i najava baroka:<em> Michelangelo,</em> te između brojnih lokalnih majstora <em>Giovanni</em> <em>da Bologna (</em><em>Jean</em> <em>de</em> <em>Boulogne</em><em>).</em> Glavni je predstavnik barokne zanesenosti<em> Gian Lorenzo Bernini</em> (»Apolon i Dafna«; »Ekstaza sv. Terezije«; »Ludovica Albertoni«; Fontana del Tritone na Piazza Barberini; nacrti za Fontanu di Trevi; portretna poprsja; nadgrobni spomenici papa Urbana VIII i Aleksandra VII) Berniniev je utjecaj univerzalan.<em> Alessandro Algardi</em> iz Bologne razvio se pod utjecajem eklekticizma. porodice Carracci.<br /> <em>Francuska. </em><em>Michel</em> <em>Anguier; </em><em>Guillaume</em> <em>Dupr</em><em>é</em> (medalje); <em>Fran</em><em>ç</em><em>ois</em> <em>Girardon</em> (Richelieuov spomenik u Sorbonnei); <em>Pierre</em> <em>Legros ml.; </em><em>Antoine</em> <em>Coysevox</em> (Mazarinov nadgrobni spomenik u Louvreu); braća <em>Nicolas</em> i <em>Guillaume</em> <em>st</em><em>. Coustou.</em> Glavni predstavnik XVII <em>st</em><em>.</em> Berniniev je vršnjak <em>Pierre</em> <em>Puget</em> (Milon iz Krotona; reljef »Diogen i Aleksandar Veliki«). Prijelaz u XVIII<em> st.: </em><em>Robert Le Lorrain</em><em>; </em><em>Jean-Baptiste Lemoyne</em> (u portretima). Najznačajniji su kipari XVIII <em>st</em><em>. Edme </em><em>Bouchardon</em><em>, </em><em>Jean</em><em>-</em><em>Baptiste</em> <em>Pigalle</em><em>, </em><em>E</em><em>.-</em><em>M</em><em>. </em><em>Falconet</em> i <em>Jean</em><em>-</em><em>Antoine</em> <em>Houdon</em> (majstor klasicističkog portreta).<br /> <em>Španjolska. </em><em>F</em><em>. </em><em>Pacheco</em> (Sevilla, obojena plastika);<em> G. </em><em>Hernandez</em><em> (</em><em>Fernandez</em><em>); </em><em>Juan</em> <em>Martinez</em> <em>Montanez</em> (polihromirana drvena crkvena skulptura »al estofado«, specifičnost španj. škole); <em>Pedro</em> <em>de</em> <em>Mena</em><em>; </em><em>Jos</em><em>é </em><em>de</em> <em>Mora</em> (druga pol. XVII <em>st</em><em>.).</em> Prva pol. XVIII <em>st</em><em>.</em>: u krajnje slikovitom stilu »churriguerra« izrađena oltarna plastika,<em> N. </em><em>Tom</em><em>é</em> (Toledo); <em>P</em><em>. Cornejo; </em><em>F</em><em>. Zar</em><em>cillo</em> <em>y</em> <em>Algaraz</em> (Murcia); <em>J</em><em>. </em><em>A</em><em>. </em><em>Villabrile</em> (Madrid).<br /> <em>Belgija.</em> U XVII <em>st</em><em>. </em>značajno evr. žarište; u Italiji radi pod imenom <em>il</em> <em>Fiammingo</em> majstor <em>Fran</em><em>ç</em><em>ois</em> <em>Duquesnoy</em><em>,</em> u Španjolskoj <em>Ju</em><em>á</em><em>n</em> <em>de</em> <em>Juni </em>iz Flandrije<em> (</em><em>Ju</em><em>á</em><em>n</em> <em>de</em> <em>Flandes)</em>, u Parizu <em>Gerard</em> <em>van Opstal;</em> belg. plastika utječe i na kiparstvo u Njemačkoj, Engleskoj i Skandinaviji; plastična dekoracija gradskih i korporacijskih kuća (gilde-cehovi); kiparske radionice bruxelleske porodice <em>Duquesnoy</em> <em>(</em><em>J</em><em>é</em><em>r</em><em>ô</em><em>me</em><em>), </em><em>st</em><em>.</em> i<em> ml. </em><em>Artus</em> <em>Quel</em><em>linus</em> (Antwerpen), porodica <em>Verbruggen</em><em>, </em><em>Faydherbe</em> (Mechelen); XVIII <em>st</em><em>.: </em><em>Laurent</em> <em>Delvaux</em> (Gent, propovjedaonica u katedrali) i <em>Jacques</em> <em>Berger</em> (Brügge).<br /> <em>Nizozemska.</em> Pod utjecajem belg. majstora rade: <em>Adriaen</em> <em>de</em> <em>Vries</em> (učenik Giambologne) i radionica<em> Hendrika </em><em>de</em> <em>Keys</em><em>era</em><em>;</em> u Nizozemskoj radi <em>Artus</em> <em>Quellinus</em> <em>st</em><em>.</em> (kiparska dekoracija gradske vijećnice u Amsterdamu),<em> R. </em><em>Ver</em><em>hulst</em><em>, B. </em><em>Egger</em><em>, </em><em>J</em><em>. B. </em><em>Xavery</em><em>.</em><br /> <em>Njemačka, Austrija</em> i<em> Češka</em> u XVII <em>st</em><em>.;</em> Nizozemac<em> Adriaen </em><em>de</em> <em>Vries,</em> koji radi u Njemačkoj (fontane u Augsburgu; radovi na praškom dvoru cara Rudolfa II); <em>Matthias</em> <em>Rauchm</em><em>ü</em><em>ller </em>iz Tirola; <em>Christoph</em> <em>Jamnitzer; </em><em>J</em><em>ö</em><em>rg</em> <em>Z</em><em>ü</em><em>rn</em><em>; B. Ableithner.</em> Porculanska figuralna plastika u Meissenu <em>(Joh. </em><em>Gottfried</em> <em>B</em><em>ö</em><em>ttger</em><em>; Joh. </em><em>Joachim</em> <em>K</em><em>ä</em><em>ndler</em><em>; </em><em>Victor</em> <em>Acier</em><em>).</em> Monumentalna plastika XVIII <em>st</em><em>.: </em><em>Egid</em> <em>Quirin</em> <em>Asarn</em> (plastična oprema intérieura u Juž. Njemačkoj); <em>Lorenzo </em><em>Matielli</em><em>; </em><em>Balthasar</em> <em>Permoser</em> (Dresden); <em>Andreas</em> <em>Schl</em><em>ü</em><em>ter</em> (Berlin); <em>Georg</em> <em>Raphael</em> <em>Donner</em> (fontana na Neuer Marktu u Beču).<em><br /> Engleska.</em> Do sredine XVIII <em>st</em><em>.</em> narudžbe izvršuju uglavnom stranci. Od engl. kipara ističu se<em> Nicholas Stone, </em><em>F</em><em>. Bird, G. </em><em>Gibbons</em><em>, H. </em><em>Cheere</em><em>, R. </em><em>Taylor</em><em>, John </em><em>Flaxman</em> (prijelaz od »rimskoga« na »grčki« klasicizam).<br /> <strong>Slikarstvo.</strong> Glavni je doprinos baroknog slikarstva tonsko kolorističko prikazivanje lika; u isto vrijeme nastaje i predočivanje prirodnog motiva u slikarski jedinstvenom prostoru. Obojenost odsjeva, valeuri i međusobni odnosi boja odsada se, još više nego u renesansi, ravnaju po karakteru i stupnju rasvjete. Svijetla i sjene nastupaju isprva u visokom baroku u vrlo jakim razigranim suprotnostima (chiaro-scuro). Oblijevajući odreden predmet naglo ga utapaju u tamu ili ga iznenada dižu iz sjene u svjetlost. Na taj način postignuta slikovitost svjetlosnih promjena i suprotnosti osjetno je prekinula tektonsku ravnotežu renesansne slike, stupnjevala je nemir i dinamiku cjelokupne kompozicije do krajnje impresivnih prizora. I obojenost svijetla i sjene stalno raste. Dramatični patos XVII<em> st.</em> umirio se tek u XVIII <em>st</em>., kad su i boje postale svjetlije i laganije; vedrina rokokoa odagnala je tamu (tenebroznost) i težinu masivnih materijala (kao i pretjerani »španjolski dvorski ceremonijal«), zamijenila je patos visokog baroka laganom kretnjom ljupke elegancije. Vezana kompozicija služi se prostornijim dijagonalama, naročito u religioznoj tematici: uporedo se afirmira i slobodna ili nevezana kompozicija, naročito u slikarstvu pejzaža i genrea (nizoz. slikarstvo). Posebnost monumentalnog slikarstva predstavljaju brojni iluzionistički-perspektivno oslikani stropovi. Prividno na nebu i u oblacima lebde figure, koje su slikane u vrlo smjelim skraćenjima, a jednako je dana fingirana arhitektura (perspektivizam arhitekturnih prospekata). Osjeća se proširenje i diferencijacija tematike, a s time je vezano osamostaljenje novih vrsta slikarstva (pejzaž, marina, portret, figuralni genre, nature morte). Slikovita tehnička metoda, proračunana na perspektivu i prostorno djelovanje, uvodi široke poteze na način mrlja i mlohavo skicozno obrađivanje oblika (bez strogih linearnih kontura), a ravna se prema mekom i rasplinutom stapanju tonova u skladu sa svjetlosnim fenomenima atmosfere. Periodizacija razvojnih etapa identična je uglavnom s razvojem u arhitekturi, izuzevši zemlje izvan Italije, koje su imale autohtono graditeljstvo i drugačiju tradicijsku podlogu.<br /> <em>Italija.</em> Dvojno podrijetlo barokne umjetnosti odražava se već u slikarstvu Italije, gdje se na početku baroka bolonjska eklektička škola pod vodstvom Carraccia<em> (Accademia dei desiderosi,</em> odnosno<em> Accademia degli Incamminati,</em> 1585) orijentira na povođenje za uzorima iz visoke renesanse (Michelangelo, Rafael, Correggio, Tizian). Na drugoj strani oblikuje se naturalistički smjer Caravaggia, kojemu je središte u napuljskoj školi. Ostvarenja obaju slikarskih krugova došla su do izražaja u cijelojItaliji, gdje se osnivaju brojne lokalne škole s karakteristikama svog ambijenta. U području bolonjskog eklekticizma djeluju slikari: <em>Lodovico</em> i dvojica njegovih bratučeda<em> Agostino</em> i<em> Annibale Carracci </em>(razvijaju se samostalno, svoje djelovanje prenose 1595 u Rim, koji postaje otada središte svih daljnjih faza baroknog slikarstva). Najznačajniji je<em> Annibale Carracci</em> (1560—1609; dekoracije na svodu rim. palače Farnese, naročito kompozicija »Trijumf Bakha i Ariadne«, djeluju kao uzor ranobaroknog monumentalnog slikarstva, prethodnici klasično-herojskog pejzaža). Krug suradnika i sljedbenika Carraccia dao je razvoju slikarstva (napose stropnog slikarstva) znatan udio:<em> Guido Reni</em> (»Trijumf Aurore« u Pal. Rospigliosi u Rimu);<em> Domenichino; Francesco Albani; Giovanni F. Barbieri-Guercino; Giovanni Lanfranco.</em> U zidnom (stropnom) iluzionističkom slikarstvu pridružili su se u visokom baroku<em> Pietro da Cortona</em> (freske u rim. Pal. Barberini);<em> G. B. Gaulli-Baciccio</em> (freske u Il Gesù);<em> Andrea Pozzo</em> (freske u S. Ignazio u Rimu);<em> Antonio Fumiani;</em> posljednji je u redu velikih slikara fresaka<em> Giovanni Battista Tiepolo</em> (1696—1770, Venecija, Madrid, Würzburg). Poseban akcent već na početku tog razdoblja pripada slikarskim tendencijama Venecije, a najvidnije mjesto u nizu osnivača baroknog slikarstva potkraj renesanse zauzima<em> Jacopo Robusti-Tintoretto</em> (1518—1594). Bolonjsko-rimskoj školi i Venecijancima suvremena je kao treća bitna komponenta baroka naturalizam napuljske škole<em> (Jusepe de Riberlo Spagnoletto</em> i<em> Salvatore Rosa),</em> koja se oslanja na Caravaggia. Glav. je inicijator naprednijeg naturalističkog smjera, koji oblikuje prema realističkim opažanjima uz prizore iz svakidašnjeg života i religiozne teme,<em> Michelangelo Merisi da Caravaggio</em> (oko 1565—1609). Njegova su sredstva: namjerno prikazivanje neuglednog i nelijepog u suprotnosti s »uzvišenim«, intenzivna tenebrozna rasvjeta (»svjetlost iz podruma«), smiona skraćenja figura, koje leže na tlima, dramatično interpretiran sadržaj (»Raspeće Petrovo«; »Obraćenje Pavlovo«; »Marijina smrt« u Louvreu). Medu raznovrsnim lokalnim školama i središtima uz Napulj vode i nadalje: Rim<em> (A. Sacchi, G. B. Salvi-Sassoferrato, Carlo Maratta), </em>Firenca<em> (L. Cigoli, C. Allori, Carlo Dolci, Pietro da Cortona), </em>Venecija (učitelj Tintorettov<em> Andrija Medulić-Schiavone,</em> porodica <em>Bassano da </em><em>Ponte</em>; raniji <em>El</em> <em>Greco</em> i<em> J. Palma ml.</em> nose još značajke manirizma; uz njih su eklektici <em>A</em><em>. Varotari </em><em>il</em> <em>Padovanino<sub>}</sub> Pietro Liberi, </em><em>G</em><em>. Carpioni, A. Celesti, S. Bombelli, A. Bellucci, A. Molinari </em>i dr.). Veliko klasično razdoblje tal. umjetnosti, koje ubraja među značajnije stvaraoce baroka i<em> Domenica Fetia, </em><em>Giovannia</em> <em>Lissa</em><em>, Bernarda Strozzia</em> (Genova), <em>A. Magnasca</em> (Genova, Milano),<em> Giuseppea M. Crespia,</em> završavaju u XVIII<em> st.</em> slikari venecijanskog kruga (»settecento«), u početku neki još kao pripadnici tenebroznog visokog baroka <em>(</em><em>Giovanni</em> <em>Battista Piazetta, Federiko Benković </em>iz Dalmacije), a zatim slikari, koji u svojim djelima ostvaruju atmosferu rokokoa:<em> Pietro </em><em>Longhi</em><em>, V. Ghislandi, Rosalba Carriera</em> te dva majstora venecijanskog vedutnog slikarstva <em>Antonio</em> <em>Canale,</em> zvan<em> Canaletto</em> (1697—1768), i <em>Francesco Guardi</em> (1712—1793).<br /> <em>Francuska.</em> Kao u arhitekturi i u kiparstvu, tako i u slikarstvu XVII<em> st.</em> prevladava snažna struja specifičnog klasicističkog raspoloženja, ne obazirući se na realističke domete niti na tematiku najznačajnije ličnosti na poč. stoljeća, grafičara <em>Jacquesa</em> <em>Callota</em> iz Nancya (1592—1635; seoski prizori, figure iz commedie dell’ arte, strahote rata u »Misères de la guerre«). I slikar <em>Georges</em> <em>de</em> <em>la</em> <em>Tour</em> bliži je stvarnosti nego idealizaciji (utjecaj Caravaggia; karakteristična rasvjeta), dok suprotan smjer, koji se oslanja na rimsko-tal. uzore, više odgovara potrebama kraljevskog dvora i prožima oficijelnu dvorsku umjetnost, koja je doživljavala od vremena Louisa XIV do posljednjeg franc. kralja neprekinut i živ razvoj, u kojemu se odrazuje raskoš i sjaj sredine naručitelja. Najznačajniji su klasici franc. baroka <em>Nicolas</em> <em>Poussin</em> (1584—1665) i <em>Claude</em> <em>Lorrain</em> (1600—1682), koji su živjeli u Rimu. Poussinove mitološko-alegorijske kompozicije s klasičnim »herojskim pejzažom« te Lorrainove romantično-idealizirane krajine s razvalinama ant. hramova u historiji su evr. slikarstva XVII<em> st. </em>na najvidnijem mjestu. Reprezentativne težnje dvora i plemstva, likovno zastupane u pariskoj <em>Acad</em><em>é</em><em>mie</em> <em>de</em> <em>peinture</em> <em>et</em> <em>de</em> <em>sculpture</em> (1648), izražavaju najtipičnije <em>Simon</em> <em>Vouet</em><em>,</em> vodeći slikar-dekorater i arhitekt <em>Charles</em> <em>le</em> <em>Brun</em> (dekoracije u Versaillesu i Louvreu), <em>Pierre</em> <em>Mignard</em><em>, </em><em>Eustache</em> <em>Le</em> <em>Sueur</em><em>, </em><em>Philippe</em> <em>de</em> <em>Champaigne</em><em>, </em><em>Nicolas</em> <em>de</em> <em>Largilli</em><em>è</em><em>re</em> i <em>Hyacinthe</em> <em>Rigaud</em> (portret). — Realistični genre iz seoskog života daju među prvima braća <em>Le</em> <em>Nain</em> <em>(</em><em>Louis</em> <em>Le</em> <em>Nain</em><em>,</em> umro 1648). Najznačajniji umjetnik XVIII <em>st</em><em>. </em>i ujedno vodeći predstavnik franc. rokokoa, <em>Antoine</em> <em>Watteau</em> (1684—1721), slikar je najviših umjetničkih kvaliteta, majstor profinjene psihološke karakterizacije i gobelinskog kolorita. Među najistaknutije stvaraoce franc. slikarstva XVIII<em> st.</em> ubrajaju se značajne ličnosti galantne i pastoralne tematike rokokoa uz Watteaua:<em> N. Lancret, J.-B. </em><em>Pater</em><em>, </em><em>F</em><em>. </em><em>Boucher</em><em>, J.-B. Greuze, </em><em>Honor</em><em>é Fragonard,</em> te slikar seoskog i građanskog genrea i nature morte, izvanredni<em> J.-B. </em><em>Sim</em><em>é</em><em>on</em> <em>Chardin</em> (1699— 1779), a potkraj stoljeća se s revolucijom afirmiraju prvi predstavnici programatskog klasicizma<em> (</em><em>Jacques</em><em>-</em><em>Louis</em> <em>David, 1</em>748—1825). — Unatoč stoljetnim utjecajima nizozemske i tal. umjetnosti ostvarilo je franc. slikarstvo upravo u XVII i XVIII<em> st.</em> samostalno žarište vrlo bogate umjetničke kulture, koja se odražava — na svojoj nacionalno-individualnoj podlozi — stapanjem mediteransko-romanskog i nizozemsko-sjevernjačkog svijeta; time ova kultura predstavlja harmoničko združenje monumentalne figuralnosti klasične tradicije (plastičnosti) s doživljajem prostranog pejzažnog ambijenta (slikovitosti) i saživljavanja čovjeka i prirode.<br /> <em>Nizozemska.</em> Sjev. (holand.), a i juž. (fiam.) dio Nizozemske značio je u baroku, uz Italiju, Španjolsku i Francusku, najznačajnije evr. središte umjetničkog stvaranja. Nizoz. gradovi bili su već u Srednjem vijeku žarišta sjevernjačkog realističkog nastojanja, a njihove slikarske škole znatno su oplodile i franc. (većim dijelom preko Flandrije i Burgundije) i njem. umjetnost (preko Porajnja). Nerijetko nalazimo nizoz. utjecaje čak i u Italiji, kamo su dospjeli preko Francuske, te u Španjolskoj, a preko Njemačke gotovo su se nekom zakonitošću proširili i cijelim područjem srednje i sjev. Evrope. Sjevernjačkom su renesansom doduše u netalijanskim zemljama oživjele vlastite i duboko ukorijenjene domaće tradicije; međutim, tal. manirizam svojim sve dubljim prodiranjem priprema u Evropi tlo za nove oblike ekspanzivnog tal. baroka. Ovaj je nužno morao preplaviti zemlje katoličke protureformacije i na sjeveru, tako i flam. slikarske radionice. Cjelokupna nizoz. umjetnost doživjela je unatoč svim prodorima utjecaja s juga u XVII i XVIII<em> st.</em> takav intenzitet oblikovanja vlastitom umjetničkom snagom, da se je uzdigla među vodeće evr. centre i održala se i nakon općeg odumiranja baroknih ideala, a to upravo pomoću prodornih snaga svoje jake naturalističke komponente, i zahvaljujući neiscrpnom bogatstvu svojih dostignuća kod slikanja svijetla i sjene i tonskog kolorizma. Tako je Holandija, domovina najznačajnijih i najizrazitijih slikarskih ličnosti, stvaralaca, u koje se sa zahvalnošću ugledao i plenerizam XIX<em> st., </em>postala klasičnom zemljom najplodnije slikarske djelatnosti u ovome razdoblju. — Posebno područje u Nizozemskoj zauzima njezino slikarstvo u ulju, — slika, koja je nastala samostalno na slikarskom stalku i koja je prvenstveno služila kao ukras građanskih stanova, ali i za reprezentaciju kod gradskih staleških i društvenih uprava (vijećnice, korporacije, cehovi). Naprotiv je freska tako reći posve nepoznata. Procvat kontinentalne i pomorske trgovine ostvario je posebne uvjete građanskog blagostanja (patricijata). Profani slikarski sadržaji razvijaju se kao nigdje drugdje: portret, seljački genre, pejzaž i mrtva priroda stoje u prvoj liniji i besprimjernom se vjernošću odnose prema stvarnosti predmeta i realizmu života. Ovaj realizam ipak dopušta najdublju psihološku oštrinu (portret) i subjektivističku objektivizaciju vlastitog raspoloženja (na pr. slikanje atmosferskih i svjetlosnih odsjeva na pejzažima). Najviše zasluga za tonsko slikarstvo i za ujednačenje prikazanog prostora ima škola u Haarlemu, gdje je radio, nezahvaćen strujama tal. manirizma<em> (Hendrik Goltzius, Cornelis Cornelisz)</em> i u duhu samoniklog holand. realizma <em>Frans Hals</em> (1580—1566; značajni grupni portreti strijelaca i »regenata«; portreti skupina i genre). Kao posljednja vrsta nacionalnog holand. podrijetla razvija se genre s malim figurama<em> (Adriaen</em> i<em> Isaak van Ostade, Ph. Wouwerman)</em>. I pejzaž prima značajne podstreke iz kruga haarlemskih slikara; oni uvode svjetlost i atmosferu, dubinu proširenog prostora i slikovit kolorizam s tolikom uvjerljivošću, da su upravo prvaci haarlemskog slikarstva istovremeno i začetnici cijelog holand. pejzažnog slikarstva: <em>Isaak</em><em>, Jakob</em> (oko 1628—1682) i <em>Solomon</em> <em>van</em> <em>Ruysdael</em><em>.</em> — Jednako je značajan doprinos Amsterdama, koji je zablistao nevjerojatnom snagom ostvarenja u geniju slikara i grafičara<em> Rembrandta Harmensza van Rijna</em> (1606—1669), stvaraoca najsavršenijega svjetlosno-tonskog slikarstva i umjetnički najznačajnijeg osnivača bakropisa. Sadržajno su mu najviši ideal osjećanje prema čovjeku, produhovljena vrednota socijalnog života i etos istinske humanosti (»Anatomija dr.Tulpa«; »Noćna straža«; prizori iz Sv. Pisma; autoportreti, bakropisi,na pr. »Krajina sa tri drveta«, »List stotine forinti«, »Krist ozdravljuje bolesnike«, »Krist u Emausu«). Glavni su centri ove izvanredno bogate epohe: Amsterdam<em> (M. Hobbema), </em>Utrecht <em>(G. van Honthorst</em>,<em> A. Bloemaert</em>,<em> J. </em><em>Weenix</em><em>, M. </em><em>de</em> <em>Hondecoeter</em>,<em> J. D. </em><em>de</em> <em>Heem), </em>Deventer<em> (Gerard Terborch ml.),</em> Hag<em> (J. van </em><em>Goyen</em><em>),</em> Leiden<em> (</em><em>Gerrit</em> <em>Dou, </em><em>Gabriel</em> <em>Metsu</em>, <em>Jan</em> <em>Steen</em><em>),</em> Dordrecht <em>(</em><em>A</em><em>. </em><em>Cuyp</em><em>)</em> i Rotterdam kao središta bogate obrtničke tradicije. Tipični holand. intimni lokalizam predstavlja drevni Delft, gdje djeluju dvojica izuzetno značajnih majstora intimnog genrea, <em>Pieter</em> <em>de</em> <em>Hooch </em>i <em>Jan</em> <em>Vermeer</em> (1632—1675). — Flamansko barokno slikarstvo, koje je do u srž osjećajno i slikovito, dalo je dva tipična predstavnika nedosegnute vitalnosti i poleta:<em> Petar Pavao </em><em>Rubens</em> (1577—1640) utjelovljuje (ponajviše u Antwerpenu) svoju zemlju i svoje doba majestetičnošću i raskoši figura, koje bujaju od snage i prikazane su u potenciranim dimenzijama (ciklus Henrika IV i Marije Medici u Louvreu), a<em> Antonis van </em><em>Dyck</em> (1599—1641) daje slikarsku kulturu aristokratskog portreta na njegovu najvišem dometu (dvorski je slikar Charlesa I). <em>Jacob</em> <em>Jordaens</em> slijedi Rubensa, dok su se <em>Adriaen</em> <em>Brouwer</em> (1606—1638) i<em> David Teniers ml. </em>(1610—1690) specijalizirali na genre-prizore iz svakodnevnog života seljaka s malim figurama. I Nizozemska i Flandrija žive u cijelom XVIII<em> st.</em> od bogatog nasljedstva majstora XVII<em> st., </em>od njihova slikarstva, koje se specijaliziralo otada u nebrojenim školama i smjerovima na domaćem i tuđem tlu; široko im se otvaraju vrata u cijeloj Evropi, njihovi produkti preplavljuju plemićke zbirke i građanske kuće s istim uspjehom, kao što se šire u crkvenom slikarstvu u prvom redu djela sljedbenika tal. umjetnosti. Slikarstvo opisanih sjev. zemalja u isto je vrijeme pridonijelo prodoru realizma, plenerizma i im- presionizma u XIX<em> st.</em><br /> <em>Španjolska.</em> Španjolska je bila još od davnine slikovita mješavina maursko-orijentalne snage, tal. idealističkog »ro- manizma« i sjevernjačkog nizozemsko-franc. natu- ralizma, neobična mješavina mistike, krutosti i heroizirane dramatičnosti (borba »svjetlosti i tame«). Druga pol. XVI<em> st.</em> bila je uglavnom još pod utjecajem tal. umjetnosti. Filip II zove u zemlju tal. umjetnike. Tako je postao Španjolac i prešao u španj. slikarstvo i kretski Grk<em> Domenikos Theotokopulos</em>, zvan<em> El Greco</em> (1548—1614), koji je bio u Italiji Tizianov i Tintorettov učenik, ali je pošao vlastitim putovima i samostalno se razvijao, otkako se je naselio u Španjolskoj (od 1575 u Toledu). Njegov vizionarno produhovljeni stil sav je prožet ekspresionističkim elementima (deformacija oblika i apstraktan kolorit u smislu čiste »ekspresivne umjetnosti«, na pr. »Pogreb grofa Orgaza«, Toledo). Najviše se djela originalnog španj. slikarstva u XVII<em> st.</em> nalazi u Sevilli <em>(F. de Herrera st.</em> i<em> ml.) i</em> u Madridu (<em>Francisco Zurbarán,</em> dvorski slikar Filipa IV). Mučeništva svetaca, mistične ekstaze, preobraženja, redovnička askeza, pogrebi i t. d. predstavljaju pogotovu u milijeu španj. crkve, koja je obilježena inkvizicijom, izvanredno privlačan sadržaj za baroknu patetiku, dok je s umjetnošću na španj. dvoru (apsolutizam i ceremonijal) bio povezan — a to je paradoksalno — jedan od najvećih, duhovno najslobodnijih i najhumanijih tvoraca španj. slikarstva:<em> Diego de Silva Velázquez</em> (1599—1660). Njegov snažni pleneristički realizam poticao je na takmičenje sve generacije, koje su naginjale kolorizmu, a najviše impresioniste (»Predaja Brede«; »Las Meninas«; »Las Hilanderas« i portreti pape Inocenta X, kralja Filipa IV, infanata i infantkinja). Velázquezov svježi i jednostavni kolorit širokog namaza djelovao je kao otkriće, kakvih ima malo u povijesti evr. slikarstva (Tizian, Paolo Veronese, Hals, Rembrandt, Rubens, van Dyck, Jan Vermeer, A. Watteau, E. Manet). Već u istom stoljeću postao je popularan <em>Bartolom</em><em>é </em><em>Esteban</em> <em>Murillo</em> (1618—1682), slikar ljupkih madona i anđelića, slikar sladunjavo idealiziranih religioznih i genre-motiva prilagođenih španj. ukusu (na pr. »Concepcion« u Sevilli; »Dječaci kod kockanja«).<br /> <em>Njemačka i Austrija. </em>Posljedice Tridesetgodišnjeg rata usporavaju u više zemalja bogatiji i raniji početak domaćih stvaralačkih snaga. Prijelaz u b. odvija se međutim istim putovima usprkos raznolikosti brojnih lokalnih škola i prožimanja domaće tradicije sa stranim uzorima: prvo snažan prodor tal. duha preko Alpa, zatim školovanje njem. i austr. i (nešto manje) slav. umjetnika u umjetničkim središtima Italije. Manirizam i eklekticizam utiru tako sebi putove pomoću tuđih i domaćih slikara. Upravo su se u Njemačkoj razvitkom štampe afirmirali slikari-grafičari, brojni majstori reproduktivne grafike (bakrorez i drvorez). Značajni su slikari njem. baroka: <em>Bartholom</em><em>ä</em><em>us</em> <em>Spranger</em> (iz Antwerpena) iz kruga slikara s praškog dvora Rudolfa II; u krugu münchenskih baroknih majstora<em> H. </em><em>Rottenhammer</em>, slikar i bakrorezac,<em> Adam </em><em>Elsheimer</em> (1578—1610) iz Frankfurta; jedini značajniji majstor, koji se je afirmirao i u inozemstvu (u Rimu kao slikar produbljenog klasičnog štimunga u pejzažima), <em>Joachim</em> <em>von</em> <em>Sandrart</em> i dr. — Niz fresko-slikara, koji su stvarali po uzorima tal. zidnog slikarstva, dalo je XVIII<em> st.</em>, a najplodniji su u ukrašivanju crkava i dvoraca bili južnonjem. i austr. krajevi (Bavarska, Tirol, Beč); tako na pr. <em>Egid</em> <em>Q. Asam</em> (Schleissheim, Innsbruck, München); <em>J</em><em>. J. </em><em>Waldmann</em> (Tirol), a u Beču i bečkom kraju:<em> J. F. </em><em>Michael</em> <em>Rottmayr</em><em>, Paul Troger, Anton </em><em>Franz</em> <em>Maulpertsch</em>, te<em> Martin Knoller</em> i<em> Martin </em><em>Johann</em> <em>Schmidt</em> (»Kremser Schmidt«). U tim su područjima našli građu za svoje portrete<em> B. </em><em>Den</em><em>ner</em> (Hamburg), Madžari <em>J</em><em>. </em><em>Kupetzky</em> i <em>A</em><em>. </em><em>Many</em><em>oki,</em> za pejzaže na pr. <em>J</em><em>. F. Beich, </em><em>J</em><em>. A. </em><em>Thiele</em><em>, </em><em>Chr</em><em>. G. </em><em>Sch</em><em>ü</em><em>tz</em>, za slikanje bitaka i životinja:<em> K. A. Ruthart </em><em>Philipp</em> <em>Rugendas</em><em>, </em><em>J</em><em>. G. </em><em>Hamilton</em> i dr. Umjetnost Njemačke i Austrije XVII i XVIII<em> st.</em> razvijala se u lokalnim školama mnogih centara, koji su istodobno bili politički i kulturni centri pojedinih pokrajina; bili su to većinom dvorovi (Beč, Dresden, Berlin, München, Darmstadt) ili slobodni gradovi (Nürnberg, Hamburg, Köln, Frankfurt na Majni), u kojima bogaćenje građanskog staleža utječe i na umjetničku produkciju.<br /> <em>Češka.</em> Grafičar<em> Václav Hollar,</em> slikari <em>Karl </em><em>Skreta, </em><em>Norbert </em><em>Grund.<br /> Poljska.</em> Osim doseljenih Talijana i Nijemaca ističu se<em> Franciszek </em><em>Lexycki</em><em>, Bogdan </em><em>Lubieniecki</em><em>, </em><em>Szymon</em> <em>Czechowicz</em><em>;</em> potkraj stoljeća djeluju u Poljskoj <em>Marcello</em> <em>Baccairelli</em> i <em>Bernardo Bellotto (Canaletto ml.).<br /> Rusija.</em> Pored stranaca djeluju <em>Simon</em> <em>Ušakov, Ivan Nikitin</em> i<em> Aleksej Antropov.<br /> Engleska.</em> Poslije<em> H. Holbeina ml.</em> i<em> van </em><em>Dycka</em> domaći se majstori bave minijaturnim portretnim slikarstvom<em> ( </em><em>Samuel</em> <em>Cooper)</em> , ali značajnije umjet. narudžbe dobivaju prvenstveno stranci <em>(F. Zuchero, A. Verrio, L. </em><em>Laguerre</em><em>, </em><em>Antonio</em> <em>Canale, Antonis Mor, M. Gheeraerts st.</em> i<em> ml., Rubens, </em><em>F</em><em>. </em><em>Cleyn</em><em>, </em><em>G</em><em>. van Honthorst, D. </em><em>Mytens</em><em>, </em><em>P</em><em>. </em><em>Lely</em><em>).</em> Za evr. majstorima povode se Englezi <em>George</em> <em>Jameson, </em><em>William</em> <em>Dobson</em> i<em> Isaac Fuller(</em>zidne dekoracije). Od prosječnosti i bezosjećajnosti, koje obilježuju slikarstvo spomenutih domaćih slikara, oslobodilo se usponom do kvalitete samo engl. portretno slikarstvo XVIII<em> st.,</em> pogotovu u drugoj pol. stoljeća. Na čelu petorice slikara, koji predstavljaju prvi procvat engl. slikarske škole, stoji slikar i grafičar <em>William</em> <em>Hogarth</em> (1697—1764; portret, genre, slike intimnijih, erotičnih odnosa i hist. slikarstvo). Hogartha slijede <em>Joshua</em> <em>Reynolds</em><em>,</em> pejzažist <em>Richard</em> <em>Wilson</em><em>, </em><em>Thomas</em> <em>Gainsborough</em> (1727—88), jednako značajan u pejzažu, figuralnom i portretnom slikarstvu, te <em>George</em> <em>Romney</em><em>.</em> Ranim djelima zastupani su još u drugoj pol. stoljeća portretist <em>Henry</em> <em>Raeburn</em> i <em>Thomas</em> <em>Lawrence</em>, pejzažist <em>George</em> <em>Morland</em> i mnogostrani talent na području vrlo razvijene grafike, pjesnik i crtač <em>William</em> <em>Blake</em> (1757—1827), koji je izuzetna pojava na pragu novog stoljeća; umjetnikova fantazija anticipira način izražavanja, koji će tek nakon sto godina primjenjivati ekspresionizam.<tab>F. Šc.</tab><br /> SRBIJA<br /> B. se pojavio kod Srba u prvim decenijama XVIII<em> v.</em> na teritoriji današnje Vojvodine, u vreme kada su krajevi bivše juž. Ugarske, naseljeni srp. življem, pali pod vlast Austrije, u kojoj je b. tada u punoj zrelosti. Napuštanje tradicije i prihvatanje baroknog stila bilo je u srp. umetnosti praćeno znatnim otporom naroda i crkve. Pobornici novoga stila bili su građani-starosedeoci, trgovci i zanatlije, koji su tu stvorili nekoliko jakih ekonomskih uporišta (Budim, Ostrogon, Sent-Andrija, Segedin i dr.). Taj imućni sloj je uticao na crkvu konzervativnu i opreznu prema svemu što nosi obeležje zapadnjaštva i katolicizma.<br /> Uticaji baroka pojavili su se prvo na crkvenoj arhitekturi. Posle austro-turskih ratova sa kraja XVII i početka XVIII<em> v. </em>izgrađivali su se razrušeni manastiri i crkve. Visoki klir je insistirao na tradicionalnom, srednjov. načinu građenja, no za to je bilo malo i graditelja i sredstava. Jednostavne barokne crkve, zidane od opeke i sa dekoracijom na zap. fasadi, bile su i praktičnije i jeftinije. Prva srp. barokna građevina, Georgijevska crkva u Budimu, podignuta je još pre Seobe (1688); obnovljena 1733, uživala je glas najlepše barokne crkve kod Srba. Elemente baroka imala je i crkva u Ostrogonu, takođe iz 1688. Nakon Seobe (1690) podignute su Sent-Andriji 4 crkve baroknog tipa: Saborna, Preobraženska, Ćiprovačka i Požarevačka.<br /> U prvim decenijama XVIII<em> v.</em> pravoslavna crkva je već prihvatila baroknu arhitekturu. Stara despotska crkva sv. Luke u Kupinovu prilagođava se novom stilu, a despotska zadužbina, manastir Krušedol, dobija 1726 barokni zvonik. S vremenom su skoro svi manastiri Karlovačke mitropolije dobili barokne zvonike: Velika Remeta, 1733; Rakovac, 1735; Šišatovac, 1742; Hopovo, 1751; Beočin i Jazak, 1753. Baroknoj arhitekturi prilagođavane su i manastirske crkve: Krušedol je dobio barokni trem i prozore, 1745; Velika Remeta barokno kube, 1754; manastir Hodoš u Banatu barokni fronton na zap. fasadi; manastir Bodani u Bačkoj barokne frontone sa volutama iznad pevničkih apsida, oko 1755. Mnoge stare manastirske crkve su srušene i na njihovo mesto podignute nove u baroknom stilu: Grabovac, 1741; Partoš, 1767; Šišatovac, 1772; Sen-Đurđe, 1794; Fenek, 1797. Punu pobedu baroknog stila pretstavlja katedralna crkva karlovačkih mitropolita u Sremskim Karlovcima, koju je podigao Pavle Nenadović 1758—62. Konaci vojvođanskih manastira (osim u Jasku) bili su baroknog tipa. Barokni su bili i vladičanski dvorovi u Temišvaru, Budimu i Vršcu iz sredine XVIII <em>v</em>. Plemići, vojnici i imućni građani grade takođe u novom stilu: barokni domovi Gražalkovića u Somboru, Karamata u Zemunu, Andrejevića u Sremskim Karlovcima, Stojčevića u Neštinu, barona Nikolića u Rudni. Arhitektonska dekoracija građevina sastoji se uglavnom od raščlanjene zap. fasade na crkvama, ili fasade sa glavnim ulazom kod konaka i dvoraca. Dekorativni elementi su pilastri i lizene, prelomljeni renesansni kartuši iznad prozora, profilisane sime i venci, ponekad štabovi i zabati sa karakterističnim volutama. Skulpture nije bilo, ali je zato unutrašnja dekoracija crkava imala vanredne duborezne ikonostase, pevničke stolove i stolice izvedene u najbujnijem baroku, sa obiljem stilizovane biljne, pa i figuralne ornamentike u raskošnoj pozlati. Najvrednije primerke ovih rezbarija izradili su duboresci<em> Marko Gavrilović </em>iz Pančeva i njegovi sinovi<em> Aksentije</em> i<em> Arsenije Marković.</em> Graditelji su uglavnom Nemci, ponekad Italijani, ali je bilo i Srba, od kojih su nam poznati majstor<em> Radoje</em> i<em> Košta Zmejanović</em> iz Sremskih Karlovaca,<em> Ivan Pejić</em> iz Vršca i<em> Kornelije Srbin</em> iz Novog Sada.<br /> Uporedo s arhitekturom primetio se uticaj baroka i u grafici. Tradicionalna tehnika drvoreza, potpuno degenerisana za vreme Turaka, brzo je napuštena. Patrijarh Arsenije III poručio je 1692 u Grazu, kod Johanna Faliguma barokni antimins u bakrorezu. Prvi srpski grafičar koji je prihvatio tehniku rezanja u bakru, <em>Hristifor Žefarović</em> (druga pol. XVII<em> v.</em> — 1753)? bio je potpuno barokni grafičar. Njegova »Stematografija« (1741) i njegovi bakrorezi pojedinih svetitelja i crkava izvedeni su potpuno u duhu bečke grafike T. Mesmera. Njegov naslednik i najbolji srp. grafičar XVIII<em> v., Zaharija Orfelin</em> (1726—1785), reže i štampa grafike koje su, i po ornamentici i po kompoziciji i po razvijenom smislu za dekoraciju, potpuno na liniji barokne augzburške grafike.<br /> Proces prilagođavanja baroknoj umetnosti najsporije se razvijao u slikarstvu, jer je, pre svega, ikonografija bila najstroži čuvar tradicija. Slikarski stalež sastojao se u poč. XVIII<em> v.</em> od pripadnika crkve i monaških redova. Ovi su konzervativni slikari čuvali tradicije i zanat od svakih stranih uticaja i, pod plaštom odbrane pravoslavlja od katolicizma, borili su se protiv umetnosti kojoj ni po znanju, ni po slikarskoj kulturi nisu bili dorasli. U ovo prelazno doba, doba crkvenih živopisaca-zanatlija, odigrali su se prvi sukobi s novim shvatanjima, čiji je uticaj prodirao lagano ali sigurno. U prvim decenijama XVIII<em> v.</em> još je bilo monaha-živopisaca, koji su radili po manastirima kao slikari i učitelji novih naraštaja. Zna se za<em> Stefana Ravanickog</em> iz Vrdnika,<em> Arsenija </em>iz Hopova,<em> Kalinika</em> iz Pribine Glave,<em> Hristifora</em> iz Bešenova i <em>Jonu</em> iz Beočina. Ovom krugu pripadao je i sam patrijarh<em> Arsenije IV Šakabenta,</em> inače popustljiv prema kulturnim uticajima sa Zapada. Prvi umetnik iz redova crkve koji je nastojao da se oslobodi od tradicija bio je<em> Hristifor Žefarović.</em> On je 1737 naslikao freske u manastiru Bođanima; na pojedinim scenama iz »Stvaranja sveta« dao je prve pejzaže i nagu ljudsku figuru u duhu novije umetnosti. Bolje je u tome uspeo slikajući konjaničke portrete Ivana i Bogića Stratimirovića (sačuvane u kasnijim kopijama). Još se više oslobodio od okova prošlosti monah<em> Amvrosije Janković, </em>koji je 1768 u trpezariji manastira Rakovca naslikao nekoliko kom pozicija iz života Hristova; još više se udaljio od tradicije u velikoj zidnoj slici »Kosovska bitka« iz 1771 u trpezariji manastira Vrdnika. Sa ovim se umetnikom crkva konačno raskrstila sa starim crkvenim živopisom. Nijedan od ovih smelih monaških kršitelja tradicije nije bio pravi barokni slikar, ali su oni utrli put generaciji umetnika koji su se pojavili sredinom XVIII<em> v.</em> To su bili slikari-zanatlije, žitelji bogatih »slobodnih kraljevskih gradova«, trgovačkih i zanatliskih središta Karlovačke mitropolije. Udruženi u cehove, oni su u grupama putovali od manastira do manastira ili primali narudžbine u svojim radionicama. Slobodni od konzervativnog duha koji je vladao u monaškim redovima, a radeći skoro iskliučivo za crkvu po narudžbi imućnih građana, ti su moleri napravili srećan kompromis između tradicionalne tematike i savremenog slikarstva, dovodeći srednjov. i barokne elemente u zanimljiv sklad. Oni ne rade samo ikone već i portrete, istoriske kompozicije, pa i mrtve prirode. Jedan od prvih slikara iz te grupe<em>, Joakim Marković,</em> aktivan je već sredinom XVIII<em> v.</em> Ostavio je nekoliko ikona i 2 istoriske kompozicije, ali se zna da je slikao i portrete i mrtve prirode. U Novom Sadu su radili<em> Vasilije Ostojić</em> i<em> Janko Halkozović)</em> u Sremskim Karlovcima<em> Georgije Stojanović</em> i<em> Dimitrije Bačević</em>, u Osijeku<em> Jovan Četir Grabovan,</em> u Vršcu<em> Nikola Nešković,</em> u Temišvaru<em> Nedeljko Popović Šerban, </em>u Aradu <em>Stefan</em> <em>Tenecki.</em> Nijedan od njih, osim anonimnog umetnika zidnih slika u manastiru Krušedolu iz 1756, nije imao snage da se sasvim oslobodi od srednjov. nasleda. Njihovo crkveno slikarstvo ostaje ukočeno i opterećeno tradicionalnim shvaćanjem. Njihova se prava vrednost oseća tek u portretima, naročito u autoportretima Stefana Teneckog i Nikole Neškovića. Njihova je zasluga takođe što su po svojim radionicama vaspitali nekoliko darovitih umetnika, koji su zatim prešli u Beč i Veneciju, da dokraja udu u savremenu slikarsku kulturu. Generacija akademski obrazovanih slikara prekinula je radikalno sa prošlošću, slikajući ikone za visoko sveštenstvo, portrete plemića i imućnih građana, a ponekad i pejzaže. Jedan od prvih i najvećih srp. slikara,<em> Teodor Kračun</em>, ustvari je najpotpuniji pretstavnik srp. baroka; dinamičan u crtežu, patetičan u kompoziciji, svečan u portretu, a iznad svega senzibilan kao kolorist. Slikar<em> Teodor Ilić Česljar</em> manje je hrabar i ponekad pedantan; lirski nastrojene palete, on se u kompozicijama često odriče strasne barokne fuge tamno-svetlih kontrasta i uzvitlane draperije na račun skoro klasicistički shvaćenih odnosa obojenih površina i figura (»Mučenje sv. Varvare«). Poslednji veliki ali i najmanje poznat umetnik iz ove generacije,<em> Georgije Tenecki,</em> ostavio je samo tri portreta članova porodice Karamata iz 1785; on radi u duhu ljupkog i iznurenog rokoko-slikarstva koje se u doba pojave klasicizma gubilo u preteranoj delikatnosti kolorita i labavom modelovanju. Sa njegovim slikarstvom i sa slikarstvom<em> Jakova Orfelina,</em> prijatelja i saradnika T. Kračuna, srpski b. ustupa mesto klasicizmu, mladom i poletnom građanskom slikarstvu sa kraja XVIII<em> v.</em><br /> LIT.:<em> V. Petrović</em> i<em> M. Kašanin,</em> Srpska umetnost u Vojvodini, Novi Sad 1927. —<em> M. Kostić,</em> Slikarski zanat kod Srba u 18.veku, Glasnik Istoriskog društva u Novom Sadu, 1930, str. 39—40. —<em> D. Popović,</em> O srpskom baroku, Umetnički pregled, 1941, 3. —<em> M. Ferdinandi</em> i<em> Lj. Gogolak,</em> Mađari i Jugoslaveni, Budimpešta 1941. —<em> M. Kašanin,</em> Dva veka srpskog slikarstva, Beograd 1942. <em>— M. Kolarić,</em> Srpska grafika XVIII veka, Beograd 1953. —<em> Isti,</em> Srpska umetnost XVIII veka, Beograd 1954.<tab>M. Kol.</tab><br /> <em>Kućni namještaj</em> je u XVIII<em> v.</em> u Srbiji još dobrim dijelom obilježen islamskim elementima, dok se utjecaji baroka sa Juga preko Soluna, a najviše sa Zapada, pretežno razvijaju u Vojvodini i Beogradu za vrijeme njemačke okupacije. Za plemstvo, kler i bogato građanstvo namještaj se ponajviše nabavljao u Beču, Pešti i Temišvaru, dok je skromnije potrebe ostalog stanovništva namirivala domaća proizvodnja. Radilo se u nekoliko stolarskih i uz njih usko povezanih rezbarskih centara, od kojih su najznačajniji Novi Sad, Sremski Karlovci, Sremska Mitrovica i Bačka Palanka. Bogatije opremljen namještaj radile su i doseljene njemačke zanatlije, a dijelom i oni malobrojni domaći majstori koji su učili u Beču, Pešti i Temišvaru, gdje su stjecali stručno znanje, ali i prihvatali ukus sredine u kojoj su školovani. Terminologija u pisanim izvorima toga vremena upućuje na njemačke zanatlije: »piltorsko delo«, »trakslerski geštel«, »lagirt« namještaj, okovan »vajn bešlogom« i sl. Ti su majstori uglavnom anonimni. Možda bi se njihov rad mogao jednim dijelom pripisati značajnim majstorima u tadašnjoj Vojvodini, kao što su<em> Dević, Marković, Ninković</em> i dr. Za razliku od »dvorskog« baroknog namještaja na Zapadu, za čiju su izradbu korišćene i najplemenitije vrste vanevropskog drva, majstori provincijskog baroka austro-ugar. zemalja, pa tako i u Vojvodini i Srbiji, koriste domaći orah, hrast i lipovinu za svoje izrađevine i ukrašuju ih tokarenim dijelovima, furnirom, intarzijom, pozlatom i bojom. Dinamika terezijanskog baroka ovdje se prigušuje, stilski elementi primjenjuju se skromnije. Proizvode se sve one vrste namještaja, koje su uopće tipične za period baroka u Evropi. Spominje se, na pr., da je u mitropolitskom dvoru u Beogradu u prvoj pol. XVIII<em> v.</em> bilo kreveta »sa nebom« i zavjesama, stolova i stolica sa »trakslerskim« nogama, »cvetastih« (rezbarenih ili intarzijom ukrašenih) stolova, stajaćih satova koji sviraju (sahat-muzikaš), ogledala sa »pervazi od stakla« ili sa »ramom od stakla cvetasta« (vjerpjatno barokna venecijansko-muranska ogledala), kanabeta (»trakslerski posao«), sanduka kožnih, okovanih, drvenih, dolapa »od orahovog drveta sa staklom, okovan vajn bešlogom« i dr. Kako je u Vojvodini do danas sačuvano dosta baroknog kućnog namještaja, može se pretpostaviti da je proizvodnja bila prilično živa. Poneki primjerak odaje nevještu ruku sa rustično prevedenim elementima »dvorskog« stila; mnoge je izradio dobar majstor, sretno su povezani sa općim značajkama stila vremena u kome su nastajali. Primjerci su sačuvani u muzejima u Vršcu, Zrenjaninu, Novom Sadu i u Muzeju primenjene umetnosti u Beogradu.<tab>V. Hn.</tab><br /> HRVATSKA<strong><br /> Opća karakteristika.</strong> Od svih stilova, koji se kao opći likovni izraz postepeno javljaju u Hrvatskoj, b. je zastupan najobilnije i najraznolikije. On je napose u sjev. krajevima dao svoj jak pečat i naseljima i krajoliku, dok se u jadranskom području odrazuje u znatno manjoj mjeri. Razvoj umjetnosti u razdoblju baroka, kao i ranije, teče neujednačeno. Ta je pojava uvjetovana ne samo geogr. položajem zemlje, nego i općim prilikama, napose polit. podijeljenošću pojedinih hrv. pokrajina. Sjev. krajevi, od Sutle i Kupe do Baranje i Srijema, primaju pretežno — kao i ranije — utjecaje istočnoalpskih krajeva, a posredovanjem Slovenije također i utjecaje iz sjev. Italije. Te utjecaje primaju nakon oslobođenja od Turaka Lika i Krbava, koje su od ranijeg Srednjeg vijeka, kao sastavni dio Dalmatinske Hrvatske, većma slijedile pobude s Mediterana. U krajevima uz sjev. Jadran (Istra, Kvarner, Hrvatsko Primorje) uz pretežno tal. utjecaje zapažaju se pogdjegdje prodori istočnoalpskih strujanja, dok je Dalmacija — kao i ranije — gotovo isključivo u vezama s Italijom.<br /> Barokno razdoblje u našim krajevima — napose u ranoj i kasnoj fazi — karakterizira isprepletanje stilova. U XVII<em> st. </em>u krajevima uz more b. sebi utire put primjenjujući pojedine elemente mediteranske visoke renesanse; u sjev. krajevima (u Hrvatskom Zagorju, Zagrebu i okolici) razdoblje baroka počinje također primjenom oblika kasne sjev. renesanse, ali se istovremeno barokni oblici isprepleću s gotičkima; ta pojava dolazi do izražaja ne samo kod proizvoda zlatarskog umijeća, nego čak i u arhitekturi. Osim toga na djelima, koja nastaju u vezi s pravoslavnim bogoslužjem (ikonostasi), isprepleću se u XVIII<em> st.</em> barokni oblici s oblicima bizant. tradicije. Istovremeno, kad je u sjeverozap. Hrvatskoj b. već uhvatio korijen, nastaju u pokrajinama pod turskom vlašću (Slavonija, Srijem, Lika, Krbava, Dalmatinska Zagora) djela s obilježjima islamske umjetnosti, od kojih je sačuvan malen broj. Potkraj XVIII<em> st.</em> dolazi do isprepletanja baroka s klasicizmom. Zbog ovih isprepletanja stilova neka se djela, osobito iz ranijeg XVII<em> st.,</em> katkad kategoriziraju kao kasnorenesansna, odnosno ranobarokna, a djela iz kasnog doba kao barokno-klasicistička.<br /> Trajanje barokne djelatnosti u pojedinim je pokrajinama različito. Sjeverozap. Hrvatska prima b. u poč. XVII<em> st.</em> istovremeno s Austrijom. U krajeve uz more, tada većim dijelom u vlasti Venecije i sa još jakim renesansnim tradicijama, novi stilski oblici prodiru polaganije. U krajevima, koji su oslobođeni od turske vlasti, b. je došao do izražaja tek u XVIII<em> st</em>., ali se održao, kao i u ostalim krajevima, do u poč. XIX<em> st.</em> B. se javlja jednako u izgradnji novih kao i u adaptacijama starijih objekata (barokizacija). Prvi ga primjenjuje tadašnji vodeći sloj, a od njega ga poprimaju sve društvene klase bez razlike na nacionalnost i vjeroispovijest: domaći i strani feudalci, napose oni blizi bečkom dvoru, niže plemstvo, crkva (katolička, pravoslavna, reformacijska), redovnici (isusovci, franjevci, pavlini, kapucini, pijaristi, klarise, uršulinke), vojne vlasti, građani i seljaci. Upravo grozničavu građevnu djelatnost, napose u XVIII<em> st</em>., izazvala je gola potreba. Nakon stoljetnih ratnih pustošenja, zemlja se obnavlja u znaku baroka. Male varošice građene od drva mijenjaju izgled, a nastaju i čitavi novi gradovi. Tadašnji općeevr. barokni arhitektonsko-likovni izraz prodire gotovo do posljednjeg sela. Pritom se sve više napuštaju tradicionalni autohtoni oblici (građenje drvom). Tadašnja obimna djelatnost — još nedovoljno proučena — golemim je dijelom anonimna. U područjima pri moru ostala su imena majstora, u duhu renesansne samosvijesti, dobrim dijelom zapisana; imena majstora na sjeveru, u duhu gotičke anonimnosti, ostala su nezapisana i onda, kad se radi o prvoklasnim djelima (plastika u Belcu). U ranijim epohama javljaju se istaknutije domaće ličnosti, napose u Dalmaciji; u doba baroka glavni predstavnici umjetničke djelatnosti, među kojima ima domaćih, udomaćenih i stranih majstora, ostvarili su svoje najbolje radove većinom u sjev. Hrvatskoj (Kornerštajner, Ranger, Robba). Kulturni inventar toga doba nadopunjuju mnoga djela dobavljena iz tuđine (uz more napose iz Venecije, u sjev. Hrvatskoj iz Austrije). Pojedini domaći mecene i naručitelji u mnogo su slučajeva znalački odabirali djela vrsnih majstora ili im povjeravali narudžbe. Zato kvalitet mnogih spomenika podnosi usporedbu sa suvremenim djelima u inozemstvu. U brojnim pak djelima rustificiranog i rustičnog baroka dolazi do izražaja invencija i vještina lokalnih radionica. Raspodijeljenost je barokne djelatnosti različita. U Dalmaciji se kvalitetnija djela nalaze u gradovima (Zadar, napose Dubrovnik), u Istri ih ima katkad i na ladanju (Sv. Petar u Šumi), a u sjev. krajevima i u manjim mjestima (Belec, Trški Vrh, Štrigova, Našice). Iako spomenici baroka potječu iz novijeg vremena, postotak njihova gubitka razmjerno je velik. Naročito su mnoga djela stradala u doba restauracija u XIX i XX <em>st</em>., kad su se u ime t. zv. purifikacije uklanjala, a i upropaštavala brojna plastična djela, posebice ona, koja su bila smještena u srednjovj. građevinama (Zagreb, restauracija katedrale i crkve sv. Marka). Mnoge barokne crkve lišene su inventara i tako, što su »mecene« zamjenjivali starije umjetnine šablonskim proizvodima bez umjetničke vrijednosti. Neispitani barokni spomenici u Lici i Krbavi, a djelomično i u Slavoniji, stradali su u posljednjem ratu. Iako je nekadašnji bogati inventar, znatno prorijeđen, u Hrvatskoj ima razmjerno dobro sačuvanih napose crkvenih cjelina; to je značajno osobito za visoki b., koji je težio da ostvari cjelovitost umjetničkog dojma: arhitektura zajedno sa zidnim slikama, namještajem i svim ostalim predmetima do posljednjeg detalja, prožeti su istim duhom i tvore u svijetlim baroknim prostorima jedinstvenu cjelinu punu bogatih oblika i boja (Belec; Kutina; Samobor, franjevačka crkva; Varaždin, isusovačka; Purga; Zagreb, crkva sv. Katarine). Profana arhitektura — uz malo izuzetaka — ne pruža više taj dojam cjelovitosti baroknog stvaralaštva, gdje je svaki i najmanji predmet bio stilski usklađen (inventar se većinom čuva po muzejima i galerijama). O bogatom inventaru svjedoče dokumenti o konfiskaciji imovine Zrinskih i Frankopana nakon urote. U sjev. Hrvatskoj ima nekoliko razmjerno dobro očuvanih urbanističkih cjelina (Varaždin; Osijek, Tvrđa).<br /> <strong>Arhitektura.</strong><em> Profana.</em> U doba baroka gradi se niz dvoraca, kurija, ljetnikovaca, palača, kuća, samostana, vojnih i javnih zgrada, podižu se parkovi, fortifikacije i čitavi urbanistički sklopovi. Reprezentativnije dvorce gradi na svojim posjedima domaće i strano više plemstvo, manje dvorce, odnosno kurije niže i seljačko plemstvo, palače i kurije u većim mjestima dižu crkva i feudalci (ovi za svoj zimski boravak), a građani kuće, vojne vlasti oružane, kasarne, tvrđave i čitave nove gradove. Dvorac s gospodarskim zgradama, s grupom drveća ili parkom, većinom osamljen u krajoliku, obično je jednokatan, a rjeđe prizeman ili dvospratan. Veći broj dvoraca jednostavne su i skladno dimenzionirane zgrade pravokutnog tlocrta (Gornja Bedekovčina, 1740—50), koje se nazivaju i kurijama (Donja Bedekovčina, 1780). Te su zgrade građene od kamena, opeke ili drva (ovih je malo očuvano, na pr. Donje Škarićevo, XVIII<em> st.).</em> Većinom od XVIII<em> st. </em>i župe podižu zidane kurije (Donji Vidovec, 1765). Sve te zgrade imaju na katu oveću prostoriju, »palaču«, kojoj se posvećuje veća pažnja. Manji broj dvoraca ima tlocrtno razvijenije arhitektonske oblike (s dvorištem, arkadnim trijemovima i hodnicima, stubištem, dvorskom kapelicom, balkonom, altanom, te sa cilindričnim ugaonim kulama, koje više nemaju obrambenu funkciju). Takvih dvoraca ima naročito u sjeverozap. Hrvatskoj. U doba ranog baroka dvorci zadržavaju kasnorenesansna obilježja. Građeni u obliku zatvorenog četvorokuta racionalne su spoljašnosti; portal s grbom gotovo je jedini dekor. Dvorište, koje je katkad umjesto četvrtim traktom zatvoreno zidom (gdjegdje s puškarnicama), oživljavaju arkadni hodnici. Podižu ih istaknutiji feudalci (1603 T. Erdödy Nove Dvore kod Klanjca; od 1616 grade Draškovići dvospratni Klenovnik). Takve objekte zatvorenog oblika i renesansne koncepcije dižu Zrinski i Frankopani uz more (Kraljevica), stariji se dvorci srodne koncepcije adaptiraju u duhu baroka (Cernik; Čakovec, oko 1743), a niz burgova barokizacijom postaje udobniji za stanovanje (Ozalj; Veliki Kalnik; Samobor). Zatvoren tip dvora gradi se još i u XVIII<em> st.</em> (Miljana; Lukavec, oko 1752). Tada se glavno pročelje gdjegdje obogaćuje pilastrima, balkonom, altanom (Keglevićev Lobor). Razvijeni barok zastupan je dvorcima otvorenog tipa, s tlocrtom u obliku slova <em>U</em> (Zajezda; Brezovica), ali se i tada još javlja omiljeli motiv ugaonih kula (Lužnica). Kod rijetkih je pročelje naglašeno srednjim rizalitom (Bistra); već u XVIII<em> st.</em> javlja se mansardni krov (Jankovićev Daruvar, koji podižu bečki graditelji oko 1771). U nekim su dvorcima očuvane kapele (Klenovnik; Gornja Stubica), kakve su imale i drvene kurije (Kurilovec). U krajevima uz more očuvan je manji broj značajnijih objekata te vrste (u Istri neke »štancije«; na Braču u Sutivanu Kavanjinov ljetnikovac). U prvotnom obliku nisu se očuvali ni parkovi, poznati po crtežima (Bistra). Medu najbolje očuvane ide park Gučetića u Trstenom kraj Dubrovnika. Palače, raskošnije stambene građevine feudalnih porodica, odnosno biskupska sijela, građene su obično u većim mjestima. One slijede na sjeveru oblike srednjoevr. baroka (Zagreb, OršićRauch; Varaždin, Patačić, 1764; Đakovo, biskupska palača, oko 1703), a na jugu mediteranskog (još renesansne koncepcije: Split, Cindro; Vis, Dojmi di Delupis; Zadar, Zmajević; Labin, Battiala). Najznačajnija je među njima dvospratna nadbiskupska palača u Zagrebu s istaknutim središnjim rizalitom, koju je oko 1730 biskup J. Branjug uklopio u obrambene zidine katedrale. Slikovit motiv arkada često se — osim kod dvoraca i palača — primjenjuje i kod kuća (Vukovar; Vinkovci; Slavonska Požega; Osijek, kuća Kragujević, 1760). Uz more pak niz građanskih i težačkih kuća oživljava vanjsko stubište uključeno u »balaturama«. Medu vojnim zgradama, koje također često imaju motiv arkada (Bjelovar; Osijek) ističe se monumentalnošću palača, koju je u Osijeku 1726 dao podići Eugen Savojski. Gradovi i manja mjesta podižu, odnosno pregrađuju: arsenale (Zadar, 1752—72; Hvar, s otvorom za galiju, 1713—21, rad Derossia), lože (Blato na Korčuli, 1700, rad N. Foretića; Veprinac), gradske tornjeve (Rijeka), gradska vrata (Bakar; Kastav, 1769), zgrade županija (Varaždin, 1767), općina (Pakrac), fontane (Osijek, 1760—66) i dr. Osobito živu djelatnost razvijali su crkveni redovi gradeći samostane, koji su u tadašnjoj Hrvatskoj glavni centri nastave. Samo u sjev. krajevima građeno ih je u XVII i XVIII<em> st.</em> oko 40: isusovci (Zagreb, Varaždin, Slavonska Požega, Osijek), pavlini (Lepoglava), franjevci (preko 20 od Sutle do Srijema), kapucini (Varaždin, Karlobag, Osijek), pijaristi (Bjelovar), klarise (Zagreb), uršulinke (Varaždin), konaci pravoslavnih manastira (Pakra, Orahovica, Gomirje). Od samostanskih zgrada ranobaroknih oblika s elementima sjevernjačke renesanse ističe se isusovački u Zagrebu (u Gornjem gradu), koji je oko sredine XVII<em> st.</em> gradio zagrebački graditelj A. Macetti, a uz njega pavlinski samostan u Lepoglavi (1650—1735), u kojem bijaše od 1683 hrv. - sveučilište. Samostani obično zadržavaju tradicionalnu koncepciju zatvorenog četvorokuta s unutarnjim dvorištem, koje je tu i tamo oživljeno arkadama (franjevci u Jastrebarskom, Našicama, Šarengradu), što ih rjeđe nose nabrekli stupovi (u Slavonskom Brodu, franjevci oko 1725). Najveća se pažnja u samostanima posvećivala uređenju refektorija (Lepoglava). Isusovci podižu u Dubrovniku<em> Collegium Ragusinum,</em> koji je građen po nacrtima o. Serafina iz 1662. U doba baroka vršeni su zamašni urbanistički zahvati u starim naseljima. Nakon potresa u Dubrovniku (1667) podižu se po nacrtima rimskoga graditelja J. Ceruttia tipizirane kuće na Placi (Stradunu), a i izgradnja isusovačkog kompleksa dala je povoda za veći zahvat. Tako nastaje na javnoj površini grada barokno-dekorativni prostor, ostvaren čednijim elementima u više gradića uz more (Veli Lošini). U zemlji opustošenoj ratovima nastaje — pošto se ekonomski podigla — napose u toku XVIII<em> st.</em> u sjev. krajevima nagao preobražaj starodrevnih mjesta: zidana barokna arhitektura umjesto dotadašnje drvene daje glavni biljeg Vukovaru, Vinkovcima. Osijeku, Požegi, Križevcima, Zagrebu, Varaždinu i dr., jednako kao i u novoizgrađenim gradovima s pravilnim ulicama i trgovima, nastalim po propisima doba Marije Terezije (Bjelovar, 1756; Nova Gradiška). Kako je opasnost od Turaka bila još aktuelna, gradile su se fortifikacije Vaubanova tipa (tu i tamo djelomično očuvane), koje su — izvedene po planu — sapinjale i starije i novije urbane aglomeracije (u XVII<em> st.</em> gradi ih A. Magli u Splitu i Klisu; niz nacrta izradio je oko 1650 za sjev. Hrvatsku M. Stier; medu najznačajnijima u XVIII<em> st.</em> su u Slavonskom Brodu, 1722—39, te u Osijeku izvedene po planu Beckers-Goseaua, 1710—21).<br /> <em>Crkvena.</em> U sjeverozap. krajevima Hrvatske, gdje nisu vladali Turci, grade se već od prve pol. XVII<em> st.</em> crkve ranobaroknog tipa. Grade ih isusovci (Zagreb, Sv. Katarina, 1620—32, Varaždin, Sv. Marija, 1642—46, koju gradi J. Mattota; u Kastvu je crkva ostala nedovršena). To su longitudinalne jednobrodne crkve s pobočnim kapelama. I ostali graditelji (Samobor, župna crkva, 1671, koju gradi H. Allio), a napose franjevci (Varaždin; Samobor, 1733), preuzimaju taj tip, koji primjenjuju i pri barokizaciji gotičkih crkava (Zagreb). Zapravo se je b. u crkvenim građevinama u Hrvatskoj prvotno javio kao barokizacija: biskup P. Domitrović daje 1611—28 preurediti gotičku kapelu sv. Stjepana u biskupskom dvoru u Zagrebu primjenjujući elemente baroka. Barokizacijom je zahvaćen niz crkava počevši od najznačajnijih građevina pa do seoskih kapela (I. Albertal gradi 1634—41 masivni renesansnobarokni zvonik zagrebačke katedrale, kome je porušen gornji dio nakon potresa 1880; A. Macetti i Machiedo dižu zvonik crkve sv. Marka u Zagrebu, 1660—1725). Pojedine barokizirane gotičke crkve imaju — zbog prilagođivanja ranijoj gotičkoj liniji — usko i vrlo visoko pročelje, bogatije raščlanjeno pilastrima, vijencima i nišama. To se napose zapaža na pavlinskim crkvama (Remete; Lepoglava 1640—1711), a odrazilo se u Sv. Petru u Šumi u Istri (oko 1773) i na nekim franjevačkim crkvama (Našice). Kod mnogobrojnih je župnih crkava i kapela jednostavan tlocrt pačetvorinastog broda obogaćen poligonalnim svetištem, prigradnjom zvonika, sakristije, te pobočnih kapela, tako da katkad nastaje tlocrt u obliku križa (Taborsko, Sv. Martin na Muri). U unutrašnjosti se umjesto oslikanog drvenog tabulata nad brodom (Lovrečan, 1666) izvodi zid ni barokni svod, a sučelice svetištu pjevalište, obično na dva stupa sa tri luka. U toku XVIII<em> st. </em>grade se pod utjecajem srednjoevr. baroka tlocrtno raznolikije crkve. Neke proštenjarske crkve imaju svetište u obliku trolista nadsvođenog kupolom (Sv. Jeronim u Štrigovu, 1738—49); Sv, Križ u Međimurju; Sv. Marija Koruška u Križevcima). Ima ih s jedinstvenim pačetvorinastim prostorom (franjevačka crkva u Slavonskom Brodu, oko 1723), zatim s jedinstvenim prostorom, gdje je polukružno svetište jednake širine kao i brod (Topolje u Baranji, 1722; Prelog, 1758), te sa centralnim obilježjem (Daruvar, 1764, prvotno rotunda; Ilača, XVIII<em> st.</em> — karner). Više crkava ima nad svetištem kupolu s visokom lanternom (Zagreb, Sv. Franjo Ksaver, gradi oko 1748—52 M. Jušić; crkva sv. Marije), odnosno kupolu nad brodom (Sela, 1759—65). Tlocrt i prostor mekih linija rokokoa ima manji broj crkava (Purga kod Lepoglave, 1749; Trški Vrh kod Krapine s niskom kupolom nad svetištem i nad brodom, gradi 1750—61 J. Javornik). Više proštenjarskih crkava opasuju slikoviti trijemovi s unutarnjim arkadama (»cinktor«); to se kao karakterističan motiv javlja u sjeverozap. Hrvatskoj (Marija Gorska; Trški Vrh; Belec; Vinagora; Sv. Juraj na Bregu, oko 1779; Komin). Mnoge su crkve imale i atrij (Veternički Kuzminec; Volavje, zazidan). Većina kasnobaroknih katoličkih, grkokatoličkih, pravoslavnih i kalvinističkih crkava, koje nastaju u sjev. hrv. krajevima u XVIII<em> st</em>., a od kraja XVIII<em> st.</em> s primjesama klasicizma do sredine XIX<em> st</em>., longitudinalne su jednobrodne građevine sa svetištem ponajviše zaobljenim (Osijek, Sv. Mihovil, 1725—48) ili četvorougaonim (Virovitica, 1746—52). Nadsvođene su većinom različitim baroknim svodovima, no u Slavoniji često i oveće brodove prekriva ravan strop (župna crkva Orahovica; Kutjevo); u nekim je pravoslavnim zidanim crkvama zaobljen svod izveden od drva (Beli Manastir). Rijetke su pravoslavne crkve zadržale u to doba reminiscencije na bizant. umjetnost (Gomirje, Budimci). Neke se pak crkve, napose u Slavoniji, kao i ranije dižu na gradištu (Turnašica; Gradište kod Virovitice). Zvonik se kod mnogih crkava izdiže iz glavnog pročelja (Slavonska Požega, Sv. Terezija, 1756); te je uobičajeno kod onih, koje su građene u Vojnoj Krajini (Otočac; Petrinja, 1780; Bjelovar, 1765—72; Vinkovci). Zvonici često daju svojom vertikalom glavni akcent pojedinim naseljima (Kneževi Vinogradi u Baranji); to dolazi do izražaja napose u ravnim krajevima (Kotoriba, oko 1780; Karlovac, oba zvonika gradio J. Štiler, 1786 i 1792). Velika se pažnja posvećivala kapi zvonika, koja se pokriva u razvijenim oblicima šindrom (obojenom većinom crveno ili zeleno), a rjeđe bakrom (Zagreb, Sv. Marija). Neke crkve nemaju zvonika (Topolje), a rjeđe na glavnom pročelju stoje po dva (Osijek, Sv. Mihovil, oko 1748; Štrigovo, Sv. Jeronim, oko 1749; Brezovica, s cilindričnim tornjevima, 1756; Sela, 1764; Sesvete). — U sjev. krajevima, koji su obilovali drvenom građom, bile su građene mnogobrojne drvene katoličke i pravoslavne jednobrodne crkve i kapele, od kojih je razmjerno malo sačuvano (ima ih u Pokuplju i u Bilogori); kod njih su seoski graditelji primjenjivali i barokne oblike (osobito na svodovima i zvonicima). Građene su većinom od greda (Velika Mlaka; Lijevi Štefanki; Lekenička Poljana; Roženica) ili kanatnim sistemom (Mali Zdenci).<br /> U osiromašenim pokrajinama uz more, koje je većinom držala Venecija, nije se razvila tako raznovrsna djelatnost u crkvenom graditeljstvu kao u sjev. krajevima. U Istri, Kvarneru i Hrvatskom Primorju, pretežno pod utjecajem venecijanskog baroka, grade se jednobrodne, odnosno trobrodne longitudinalne crkve (Žminj; Veli Lošinj; Hreljin), a neke se barokiziraju (Labin). Velika rotunda Sv. Vida na Rijeci izuzetna je pojava. Rjeđi su i prodori utjecaja sa Sjevera (Sv. Petar u Šumi). U mjestima zap. istarske obale istaknutije crkve XVII i XVIII<em> st. </em>nastaju prema Palladiovim uzorima (Rovinj, 1736; Vodnjan; Grožnjan), a crkveni se zvonici povode za mletačkim zvonikom Sv. Marka: na vrhu visoke zatvorene prizme otvara se loggia za zvona (Rovinj), katkad natkrivena osmorokutnim ili četvorokutnim tamburom. Grade se i zvonici odijeljeni od crkve (Pula, uz katedralu; Bakar, 1710). Kao u sjev. krajevima tako i ovdje zvonik često daje glavni akcent mjestima na uzvisini (Motovun, 1725; Buzet, 1784; Pićan; Novi Vinodol), a jednako i u ravnici (Poreč). Manje crkve i kapele imaju otvoren zvonik na preslicu (Novaki; Gologorica, 1740), te slikovit otvoreni trijem, katkad sa stupovljem, koji se prigraduje uz starije objekte (Labin), a krajolik oživljuju male edikule, »poklonci«.<br /> U Dalmaciji se razvijala obimna građevna djelatnost u renesansnim oblicima, koji traju još i u toku XVII<em> st.</em> Domaći tradicionalni kamenoklesari u Braču, Korčuli i Dubrovniku počinju u prvim decenijima XVII<em> st.</em> usvajati tek barokni dekor Mediterana, a ne i barokno oblikovanje prostora (Hvar, katedrala s udjelom 1. Pomenića; župna crkva u Starigradu na Hvaru ; župna crkva u Škripu na Braču). Neke porodice (kao Macanović i Skoko) održavaju tradiciju lokalnih radionica i u toku XVIII<em> st.</em> podižući mnoge građevine od Zadra do Imotskog, koje se katkad odlikuju ličnom invencijom. Tako na pr. Ivan Macanović zasniva 1698 za franjevačku crkvu u Sinju razgranat tlocrt s pobočnim kapelama, kakav nije uobičajen u zbijenim dalmatinskim gradovima (crkva propala 1769), a Ignacij Macanović počinje 1726 graditi župnu crkvu u Nerežišćima na Braču, kojoj pročelje obuhvata i pobočne kapele, te poprima meke, raširene i svinute oblike, srodne onima u Milni. Reminiscencije na ranije stilove naročito su izražene kod Macanovićevih zvonika (Donji Humac, oko 1766); on u XVIII<em> st.</em> obnavlja romanički tip (Nerežišća, 1748). U šibenskom kraju djeluje porodica Skoko, od koje se ističe majstor Petar (Šibenik, Nova crkva, 1742—59; varoška crkva, 1740), koji crkvom Gospe od Vrhpoljca (1722—26) postizava rustičnu monumentalnost. On gradi pod utjecajem mletačkog baroka karakteristične zvonike s otvorenom loggiom pri vrhu i kapom u obliku lukovice (na pr. u Betini). Srodan zvonik ima splitska crkva sv. Križa. U Splitu je mletački arhitekt F. Melchiori sagradio crkvu sv. Filipa I735, presadivši ovamo provincijski mletački tip jednobrodne crkve s malim pobočnim kapelama. Kod manjih crkava podižu se mali zvonici na preslicu (sadašnja pravoslavna crkva u Šibeniku; Vrhpoljac). Katkad je i u Dalmaciji, gdje djelatnost nije tako obimna kao u sjev. krajevima Hrvatske, postignut u doba baroka natprosječan kvalitet i u manjim kapelama (Igrane; Podgora, s kupolom; Kučište, s kićenim portalom). Međutim, najznačajnija djela crkvenoga graditeljstva tog doba ostvarena su u Dubrovniku. Tu je potrebu izazvao potres 1667. Brigom dubrovačkog građanina S. Gradića gradi se od 1671 po planu A. Buffalinia iz Urbina u duhu rim. baroka katedrala sv. Marije, koju dovršava 1712 domaći graditelj I. Katičić. Podignuta je na skalinadi kao trobrodna građevina s transeptom, a na sjecištu ima kupolu s lanternom. Izvanjski sjaj rim. baroka odražava svojim pročeljem isusovačka crkva sv. Ignacija (s pobočnim kapelama u unutrašnjosti), građena po nacrtima A. Pozza (1699—1725). Slikovito i efektno stubište, koje vodi od Poljane do uzvisine pred crkvom, gradio je 1735 rimski graditelj Padalacqua. Mlečanin M. Gropelli daje crkvi sv. Vlaha tradicionalnu venecijansku osnovu centralne kvadratične građevine s upisanim križem i kupolom (1706—15). Dok b. dolazi do jakog izražaja u ovim dubrovačkim građevinama, u ostalim se dalmatinskim gradovima vrši barokizacija starijih građevina, pa tako i nekih monumentalnih srednjovj. crkava (katedrala u Trogiru; crkva sv. Marije u Zadru).<br /> <strong>Skulptura.</strong><em> Profana i javna.</em> Plastika je općenito u doba baroka usko povezana s arhitekturom, ali kao sastavni dio arhitekture (portali, poprsja, grbovi, kapiteli, konzole) nije u Hrvatskoj obilno zastupana. Među mnogobrojnim portalima slikovitih linija ističe se figuralno ukrašen portal s atlantima na palači Eugena Savojskog u Osijeku (1726). U doba ranog baroka stavljaju se na pročelja pojedinih zgrada poprsja istaknutijih ličnosti. Duž obale u doba venecijanske vlasti podizali su se spomenici providurima, senatorima, gradskim knezovima (Labin A. Bollaniu 1688 na pročelju župne crkve; Šibenik L. Dolfinu 1653, rad A. Galeazza). Tako i niz kamenih poprsja velikaša u Čakovcu, grublje obrađenih, vjerojatno potječe s pročelja dvora Zrinskih. Pramce jedrenjaka krasila su poprsja (»pulene«) rezana od drva (Trogir, pal. Cippico; Korčula, muzej). Više portala dvoraca i palača ukrašeno je figuralno klesanim grbovima (dvor Lukavec, 1752; Varaždin, palača Patačić). Grbovi se nalaze i na grlima bunara (Kraljevica, dvor Zrinskih XVII<em> st.).</em> U unutrašnjosti zgrada posvećivala se tu i tamo pažnja ogradama stubišta (Brezovica), kao i dovratnicima, napose na ulazima u samostanske refektorije (rustično klesan u Iloku; drveni dovratnik u Našicama). Pogdje-gdje nalazimo stropove ukrašene štukaturom visoke kvalitete (Lepoglava, knjižnica, 1711 radio G. A. Quaglio).<br /> Drveni se namještaj (većinom sačuvan u muzejima) mnogo uvozio, ali ga izrađuju i domaći majstori (stolovi s intarzijama kod franjevaca, Cernik; Ilok, rad P. Pastirovića, 1726). Među predmetima unutrašnjeg uređenja također i neke keramičke peći s ljudskim likom, odnosno s figuralnim grbovima, ukazuju na skulptorsku djelatnost (Zagreb, Muzej za umjetnost i obrt). Nadgrobne ploče s likom pokojnika, kojih ima u Hrvatskoj napose iz doba renesanse, u doba baroka nisu tako česte (Lepoglava, Patačić, 1710; Zadar, Fanfogna, 1707 u crkvi sv. Marije); ima ih više, koje su ukrašene grbovima (Stenjevec, 1771; Senj, neke nadgrobne ploče Uskoka). Na način evr. pogrebnih ceremonija podizali su se i u Hrvatskoj prigodice raskošni katafalki<em> (castrum doloris),</em> tako u povodu smrti generala Hrvatske Krajine I. H. Auersperga u crkvi sv. Katarine u Zagrebu 1669; njemu je u toj crkvi postavljena nadgrobna ploča od bronce. Takve su ploče u Hrvatskoj rijetke (Karlovac, Herberstein, 1689; Sibinj, kapetan Terzić, 1767). Među predmetima izrađenim od metala neki novci dubrovačke republike XVIII<em> st.</em> imaju reljefno oblikovane alegorijske likove <em>(talir</em> s idealnim poprsjem kneza i <em>libertina</em> sa ženom, koja personificira republiku). Značajno je, da i u Hrvatskoj dolazi do pojave profanih elemenata u crkvenoj umjetnosti, što je jedno od općih obilježja barokne plastike i slikarstva u razdoblju protureformacije. Niz kipova svetaca i svetica po oltarima prikazan je u suvremenoj odjeći, kakva je i kod »Jaslica«(iz Beiice, XVIII<em> st., </em>Zagreb, Dijecezanski muzej), a u kompozicije katoličkih oltara uvršteni su i mitološki likovi (Belec, Heraklo kao atlant-nosilac glavnog oltara, 1743). Javni kipovi u čast pojedinih ličnosti rijetki su (kipovi providura Dalmacije L. Foscola, pobjednika u Kandijskom ratu iz sredine XVII<em> st</em>., Split, Arheološki muzej). Katkada vrtna plastika ukrašuje parkove (Trsteno; Oroslavje; Čakovec, kip sv. Jeronima, 1766). Naprotiv, vrlo su česta i karakteristična pojava spomen-stupovi, koji se pod utjecajem srednjeg Podunavlja podižu i u barokno doba u sjeverozap. krajevima Hrvatske većinom u povodu kakva događaja (stup iz Kuršanečkog luga u čakovečkom muzeju na spomen pogibije bana N. Zrinskog, iz 1728). To su većinom svetački likovi, ali ne pripadaju sakralnoj plastici u užem smislu, jer nisu u vezi s liturgijskim obredima. Ranobaroknog je tipa »pil«, monolitni stup od kamena s plastikom, koji stoji slobodno u pejzažu ili u naselju (Vukovje; Prelog; Pićan, 1746). Istovremeno nastaje i pil tipa tabernakula, monolitni stup s reljefima (Beli pil kod Varaždina; Domašinec, 1753). U zrelom baroku plastika se postavlja na postament razvijenijih oblika Remete, 1739; Čakovec, pil u franjevačkom samostanu). Postoje i grupe pilova (Legrad; Koprivnica). Naj monumentalniji je primjer u Hrvatskoj onaj, što ga je podigla 1729 u Osijeku udova generala Petraša, a obelisk mekih linija rokokoa iz 1749 od majstora G. Granicia ukrašuje glavni trg u Slavonskoj Požegi. Ta javna plastika potječe većinom od pučkih majstora, koji povezuju barokno oblikovanje s folklornim izrazom. Ona slobodno stoji u pejzažu, katkada zaštićena metalnim krovićem (Babinec, 1658), ili je smještena u zidane stupce s nišom (Odra, sv. »Židor« u seljačkom ruhu), te u brojne edikule — »poklonce« — otvorenog (Novakovec) ili zatvorenog tipa (Dekanovec), koje su bile građene i od drva (Petrijanec).<br /> <em>Sakralna plastika</em> kao sastavni dio arhitekture (portali, štukatura) došla je u Hrvatskoj do izražaja u doba baroka u manjoj mjeri, ali djela, koja sačinjavaju crkveni inventar, izvanredno su brojna i raznolika, napose u sjev. krajevima. Češće je portal skulptorski ukrašen tek grbom donatora (Varaždin, isusovačka crkva, 1656, grb G. Draškovića; Krapina, franjevci, 1657, grb Keglevića). Katkada crkvenu ogradu ili ulaz u cinktor naglašuje portal s kipovima (Volavje, oko 1741; Sv. Juraj na Bregu, oko 1779), no to je rjeđe na samom crkvenom portalu (Dubrovnik, isusovci, oko 1700). U toku XVII<em> st.</em> portali još zadržavaju kasnorenesansne oblike (Omiš, 1621, pod utjecajem je drvorezbarstva; Varaždin, franjevci, oko 1650, od majstora iz Graza). Zanimljivo je, da gotička katedrala u Zagrebu dobiva 1640 ranobarokni portal s elementima renesanse, bogat plastikom, ali inspiriran romaničkim portalom u Jaku (Madžarska). Zagrebački portal je podigao K. Miller iz Krškog po želji biskupa B. Vinkovića (demontiran; dijelovi u Muzeju grada Zagreba i u Dijecezanskom muzeju u Zagrebu). Kipovima monumentalnih razmjera ukrašena su pročelja napose redovničkih crkava (Lepoglava, oko 1710; Virovitica, oko 1750). U unutrašnjosti su zidovi i stropovi dekorirani štukaturom: u XVII<em> st.</em> u plastičnim oblicima (Zagreb, kapela u franjevačkom samostanu, 1680), koji kasnije postaju sve laganiji, napose pod rukom majstora G. A. Quaglia (Lepoglava, 1718) i A. J. Quadria (isusovačke crkve u Varaždinu i u Zagrebu, 1721— 26). Njegovu se krugu pripisuju i najznačajnije štukature Dalmacije u Zadru (crkva sv. Marije, oštećena u ratu). U primorskim je krajevima ta vrsta dekora rjeđa (Rab; Poreč, bivša franjevačka crkva, 1751).<br /> Bujni barokni stil omogućuje smještaj veoma velikog broja kipova, odnosno reljefa, po oltarima, ikonostasima, propovjedaonicama, orguljama (Sv. Petar u Šumi; Kutina), oratorijima, korskim klupama, krstionicama, ormarima, kanonskim pločama (Rovinj), znakovima bratovština (»štandarci« u Šibeniku, Omišu, Labinu) i t. d. Oni se uklapaju u arhitekturu zajedno sa zidnim slikama, štukaturom, rešetkama od kovanog željeza (Trsat, 1705; Varaždin, isusovačka crkva, 1764), kao sastavni dio baroknog prostora. Zato ima u to vrijeme manje slobodne plastike. Većinom su to drvena raspela (župne crkve Cres, Čučerje), koja čak i u XVIII<em> st.</em> katkada zadržavaju izraz gotičke tradicije (Split, Poljud, rad F. Bakotića oko 1746). Crkvena je plastika rađena ponajviše od drva ili kamena, a rjeđe od kojeg drugog materijala, na pr. bronce (anđeli, koji nose rake: sv. Šimuna u Zadru, bl. Ivana Trogirskog u Trogiru). Razvoj barokne plastike može se u Hrvatskoj najbolje pratiti na kipovima, koji su ukomponirani u mnogobrojne retable oltara, koji slijede, kao i u arhitekturi, srednjoevr., odnosno mediteranski način oblikovanja. Izrađuju se i u sjev. i u juž. krajevima od drva i od kamena, no na sjeveru su mramorni oltari ograničeni na Zagreb i okolicu. Drvorezbarenje je u to doba izvanredno plodno. Ranobarokni tip retablaoltara, koji stoji u prostoru ispred zida, plošne je, još renesansne kompozicije, sa bujno rezbarenom ornamentikom i lozom, a obojena ili pozlaćena plastika zatvorene je forme (Vukovje, 1650). Drvenih oltara kasnorenesansnog tipa s pojedinim detaljima baroka tal. smjera ima uz obalu (Šibenik, Sv. Frano, po nacrtu J. Mondelle izveo u Veneciji 1635 I. Ridolfi). U Istru prodiru osim oltara mletačkog tipa i oni iz alpskog zaleđa, t. zv. zlatni oltari (Plomin; Boljun, 1676), kod kojih bogata pozlata zamjenjuje ranobaroknu polihromiju. U to vrijeme u sjev. Hrvatskoi pozlaćena i posrebrena plastika otmjeno kontrastira na crnoj pozadini retabla (Lepoglava; Zagreb, Sv. Katarina, rad majstora lokalne škole I. J. Altenbachera i T. Derwanta iz Varaždina, 1675—77). Tu se još potkraj XVII<em> st.</em> održava tip ranobaroknog retabla s krilima, koji podsjeća na gotiku, a ukrašen je ornamentom alge (Velika Mlaka, 1679) ili bujnim baroknim akantovim lišćem, što je karakteristično za predstavnika zagrebačke drvorezbarske škole I. Komerštajnera (oltar sv. Ladislava iz katedrale oko 1690, sada u Muzeju za umjetnost i obrt u Zagrebu). Na prijelazu iz XVII u XVIII<em> st.</em> slikoviti retabli izrezbareni do krajnje zasićenosti počinju dobivati dubinu (Jasenovac, oltar prenesen iz župne crkve u Sisku). Razvija se tip oltara, koji sâm pridonosi oblikovanju prostora. Tektonska je arhitektonika simetrična, a kipovi se oblikuju sve to više u otvorenoj kompoziciji. U sjev. Hrvatskoj ostvarena su, medu brojnim djelima visoke kvalitete sa štajerskim utjecajima, monumentalna djela veoma velikih dimenzija, koja ispunjavaju čitavu pozadinu svetišta (Varaždin, franjevačka crkva, oltar po nacrtu K. Zitla, oko 1700, te isusovačka crkva ; Čakovec ; Belec, 1743; Prelog, tri retabla povezana u cjelinu, rad V. Kônigera i J. Hormanna, oko 1767; Virovitica, oltar J. Holcingera i T. Švaba, 1769). Takvi retabli ispunjavaju i visoka gotička svetišta (Čazma; Našice; Lepoglava, tabernakul, 1753, od K. Lacha). Oko sredine XVIII<em> st.</em> nastaju rokoko-retabli slikovitih i vijugavih oblika (Štrigova, Sv. Jeronim, 1745; Belec, Sv. Josip i Barbara, 1746), te oltari tipa tabernakula, koji umjesto retabla imaju u pozadini zidnu sliku (Purga; Samobor, franjevci, 1752; Zagreb, Sv. Katarina,1762). Retabli s naglašenom arhitektonikom, koja katkada postaje prozračna, ukrašuju se motivima rokokoa (Zlatar, 1758); taj način prodire do Istre (Sv. Petar u Šumi, 1773), a u kasnom baroku javljaju se i klasicistički motivi (Goričan, oko 1780; Kotoriba). Rokoko-ukrasima izrezbareni su obilno i ikonostasi (manastir Pakra, oko 1775, rad J. Dijakovića; Opatovac, 1772; Guđovec, 1780). Kameni oltari, koji su ponajviše izrađeni od mramora različitih boja, dopremaju se u krajeve pri moru direktno iz Venecije, tako da rad domaćih klesara dolazi u drugi plan; sjev. Hrvatska dobiva ih posredovanjem Slovenije. Katkada se izvode u štuku (Cerje Tužno, XVIII<em> st.).</em> Oltar od crnog mramora tal. tipa izradila je 1698 radionica M. Cusse za Karlovac (franjevci); kamenom u različitim bojama ukrašen je oltar srodne koncepcije u Remetama (1707, djelo pavlina T. Jurjevića i P. Beline). Kulminaciju na tom području postizava u Hrvatskoj F. Robba (od 1721 radi u Ljubljani) djelima ličnog izraza i visoke kvalitete, u kojima se odrazuje gornjotal. barok. Pojedini elementi njegovih oltara izrazito su arhitektonski (Zagreb, crkva sv. Katarine, 1729), no on oblikuje i retabl bez naglašene arhitekture, bliz rokokou, za zagrebačku katedralu (sv. Križ, 1756, sada u istoimenoj crkvi u Križevcima). Kipovi F. Robbe, vitki, slikovito razgibani, labilna stava, fino su polirani. Njegov način nastavlja F. Rotman, no s klasicističkim elementima na tektonski koncipiranim oltarima, a kipovi su mu masivniji. Od Rotmana potječe i oltar tipa tabernakula iz 1768 (Zagreb, crkva sv. Marije). I u krajevima uz more zastupan je oltar tektonske arhitektonike (Trsat, glavni oltar, 1692; Dubrovnik, katedrala, 1721, rad C. Delli Frangia južnotal. tipa) i tip netektonskog karaktera (Dubrovnik, Mala Braća); gracioznost mletačkog rokokoa spaja se s robustnijim kipovima Berninieva smjera na oltaru sv. Dujma u Splitu (katedrala) od G. M. Morlaitera iz 1766—67. No u jadranskom području češće se javljaju značajnija djela tipa tabernakula (Hvar, katedrala, rad L. Viviania, 1700; Rab, Sv. Andrija; Novigrad u Istri), a potkraj barokne faze oltari s elementima klasicizma (Split, Gospa od Pojižana). U Dalmaciji imaju i manja mjesta oltare od mramora (Bol; Sutivan; Supetar; Postira). Medu najreprezentativnija djela baroknog rezbarstva i kiparstva idu propovjedaonice u sjcv. Hrvatskoj, napose one od drva. Ranobarokne s poligonalnom ogradom imaju još renesansno raspoređenu pozlaćenu plastiku suzdržljivih oblika (Varaždin, franjevci 1657; Remetinec, 1708). Oko sredine XVIII<em> st.</em> oblikuje rokoko oble, često konkavne plohe ograde, ispunjene pozlaćenim reljefima i živo razgibanim kipovima, kojima obiluju i baldahini (Belec, 1743; Čakovec; Virovitica, 1759; Kutina). Prema kraju stoljeća pojednostavnjene oblike ukrašuju klasicistički motivi (Kotoriba, 1781). Od mramornih propovjedaonica ranobaroknog tipa osobito je reprezentativna ona u Zagrebu (katedrala) iz 1696 s arhitektonskim dijelovima M. Cusse i poliranom mletačkom plastikom. Zanimljiv je pučki rad kamena propovjedaonica s arhaičnim motivima u Budinšćini. Od ostalog crkvenog namještaja najčešće se plastički ukras primjenjuje i na korskim klupama, koje slijede isti stilski razvoj (Kastav; Mošćenice; Svetice, XVII<em> st</em>.; Našice; Čakovec; Veprinac, XVIII<em> st</em>.; Korčula, rad V. Tironia 1796<strong>).</strong><br /> <strong>Slikarstvo.</strong><em> Profano.</em> Uza samu arhitekturu vezano je zidno slikarstvo, a od ostalih vrsta najviše je zastupan portret. Pojedine prostorije dvoraca feudalaca višeg položaja oslikane su većinom mitološkim i alegorijskim scenama (Lobor; Oroslavje; Bistra, 1778; alegorija u Čakovcu, u kojoj je prikazana borba za ustav u doba Karla VI, propala je). Rafinirani duh rokokoa odaje ciklus alegorija astrološkog sadržaja u Ratkajevoj Miljani, a ratnu vrevu bitaka Sedmogodišnjeg rata nekoliko scena u Draškovićevoj Brezovici (1776). Niz portreta ličnosti u lepoglavskom samostanu naslikao je L. Marggraff (umro 1704, slike su propale). Najistaknutiji predstavnik zidnog slikarstva u doba baroka u Hrvatskoj, I. Ranger, naslikao je alegoriju sa četiri kontinenta u franjevačkoj ljekarni u Varaždinu; on unosi profane elemente i u crkveno slikarstvo (Purga; donatori u Belcu, oko 1740). Katkada se u crkvama nalaze i scene iz običnog života s lokalnim nošnjama (Remete; Šibenik, Sv. Nikola). U to se vrijeme slikaju po pročeljima crkava, dvoraca, po dvorištima samostana i sunčane ure (Klenovnik; Belec). Skupocjene zidne tapiserije s alegorijama mjeseci franc, i briselskog podrijetla nabavljali su feudalci i crkva (Zagreb, nadbiskupski dvor, rad C. Mitea, 1710; Muzej za umjetnost i obrt u Zagrebu od P. van den Hecke—L. van Schoora, 1690— 1720). Od štafelajnih slika najbrojniji su portreti ličnosti, većinom kulturno-hist. značenja. Čuvaju ih ponajviše muzeji, galerije ili biskupije. Kvalitetom se ističu portreti u Trakošćanu i onaj prokuratora od G. Angelia u Vodnjanu. Među rjeđe genre-slike idu na pr. djela tal. majstora u Dubrovniku (F. Solimene i C. F. Nuvolonia u Galeriji umjetnina; A. Belluccia u privatnom posjedu), a genre-motive nalazimo i na brojnim ex voto-slikama. Mrtvu prirodu slika I. Ranger (Purga), no nalazimo je i na temperama seoskih slikara u drvenim crkvama (Velika Mlaka). Vedute pojedinih dvoraca slikane su akvarelom u kodeksu<em> Status familiae </em><em>Patachich</em> <em>MDCCXXXX</em> <em>redacta</em> (Zagreb, Sveučilišna knjižnica), a brojne vedute naselja često rade u bakrorezu strani majstori (katkad na diplomama bratovština i cehova). U toj je grani radio P. Ritter-Vitezović. Medu bakrorezima javlja se od XVII<em> st. </em><em>ex</em> <em>libris,</em> koji katkada sadržava portret vlasnika knjige (ban Nikola Zrinski XVII <em>st</em><em>.,</em> Zagreb, Sveučilišna biblioteka).<br /> <em>Crkveno slikarstvo.</em> Svodovi, kupole i zidovi niza crkava ne samo baroknih, nego i srednjovj., oslikani su u to doba napose u sjev. Hrvatskoj; uz more je to rjeđa pojava. U XVIII<em> st.</em> i u sjev. krajeve dopire tal. način (G. A. Quaglio 1721 slika u crkvi sv. Katarine u Zagrebu). Prvu pol. XVIII<em> st.</em> ispunjava kvalitetnim radom najznatniji predstavnik baroknog iluzionističkog slikarstva u Hrvatskoj pavlin I. Ranger (1700—1753), rodom iz Tirola (Sv. Ivan na Gorici kod Lepoglave, 1731; Belec, 1740; Lepoglava, 1742; Štrigovo, Sv. Jeronim, oko 1749; Purga, 1750; Kamenica, 1751). Velike iluzionističke kompozicije u pozadini oltara tipa tabernakula slika u Samoboru F. Ilovšek (franjevci, 1752), a u Zagrebu A. Ilovšek (Sv. Katarina, 1762). Iluzionističko slikarstvo, koje upotpunjava oblikovanje prostora, nastavlja se i u kasnije vrijeme (Trški Vrh, A. Lerhinger, 1772; Kutina, I. Gôner, 1779; Gornja Stubica, dvorska kapela ; Zagreb, Sv. Ivan, I. Arher i I. Lerhinger, 1792; Komin, 1795; Hrašćina, 1796). — U Dalmaciji se u okviru mletačkog manirizma razvio T. Kokolja, poznat po zidnim slikama u Gospi od Škrpjela u Boki Kotorskoj, koje nastaju u posljednjem deceniju XVII <em>st</em><em>.,</em> te po slikama kod dominikanaca u Bolu na Braču. Najznatniia djela na tom polju ostvario je u Dubrovniku Španjolac južnotal. smjera G. Garcia (isusovci, 1737—38), na koga je utjecao A. Pozzo. Manje crkve imaju — napose u Šibeniku — kasetirani oslikani strop (Sv. Frano, 1674; Sv. Nikola, 1762). Tradicija oslikanih tabulata sačuvala se u Istri (Škriljine kod Berma), a napose u sjev. Hrvatskoj (ranobarokni Lovrečan, 1666), gdje su u drvenim crkvama tabulati oslikani na pučki način ponajviše vegetabilnim ornamentom (Velika Mlaka). Štafelajne slike većinom su vezane uz retabl oltara, te uz poleđinu propovjedaonica (Križevci, Sv. Ladislav) ili klupa (Lepoglava), a manje ih ima, koje su neovisne o crkvenom namještaju. Nastaju, kao i kipovi, većinom u vezi s istočnonjemačko-austr., odnosno tal. slikarstvom, s ovim posljednjim osobito u krajevima uz more. U sjev. Hrvatskoj imaju jak udio slov. slikari. Ovdje već oko sredine XVII<em> st.</em> slika E. Wolf; I. J. Geiger radi za Zagreb (crkva sv. Katarine); taj kontakt sa slov. slikarima nastavlja se i u XVIII<em> st.</em> U kasnom XVII<em> st. </em>domaći majstor B. Bobić zajedno s I. Eisenhordtom iz Ljubljane radi u duhu austr. manirizma slike za crkvu sv. Katarine u Zagrebu i ciklus slika za krilne oltare u katedrali (1686—91, Stara galerija JA). Do sredine XVIII<em> st.</em> medu mnogobrojnim slikama ističu se kvalitetom radovi slov. slikara V. Metzingera (Samobor, franjevci, 1734—35; Karlovac, 1743), čija djelatnost dopire do mora (Bakar, kapela sv. Margarete, 1757 ; Pićan, 1738), te F. Berganta (Otočac, 1751). I. Rangeru pripisuje se suptilno slikan ciklus tebaidskih pustinjaka na naslonima klupa (Varaždin, župna crkva; Lepoglava, 1737). Među domaćim pavlinskim slikarima istakao se oko sredine XVIII <em>st</em><em>.</em> i G. Taller (slike za Karlovac, u Muzeju za umjetnost i obrt u Zagrebu). U drugoj pol. XVIII<em> st. </em>među brojnim slikama domaćih majstora (na pr. Virovitica, franjevci) zauzima vidnije mjesto slov. slikar A. Cebej (Zagreb, Sv. Marija, 1770), a po slavon. mjestima ima i djela po kojeg bečkog majstora (Čepin, J. Jacobi, 1773). U drvenim crkvama primjenjuju barokne elemente seoski slikari, koji likove svetaca i raznovrstan dekor izvode svježom naivnošću (Velika Mlaka; Bok). Slike tal. provenijencije rjeđe su u sjev. Hrvatskoj (Zagreb, crkva sv. Marije; katedrala, slika iz Napulja, 1747), a vrlo česte u krajevima uz more; međutim, to nisu više — kao ranije — slike istaknutih majstora, nego većinom djela prosječnih radionica, medu kojima ima po koji bolji rad (S. Ricci, Dubrovnik u crkvi Karmena; Srebrno, kapela sv. Nikole). U Dalmaciji se tradicija lokalnih radionica gubi; prihvaćaju se novi barokni elementi, ali uglavnom formalno, jer još uvijek traje jak utjecaj mletačkog manirizma. Tom smjeru pripadaju M. Ponzoni-Pončun (Split, katedrala; Šibenik, dominikanci), njegov đak Splićanin M. Capogrosso (Split, katedrala, svod oltara sv. Dujma) i najznačajniji predstavnik T. Kokolja (Bol, dominikanci, prije 1713). Medu dubrovačkim slikarima lokalnog značenja djeluje na prijelazu u XVIII<em> st.</em> pod mletačkim utjecajem P. Mattei-Matejević (Dubrovnik, katedrala, pala sv. Benedikta). U području Kvarnera radi u prvoj pol. XVIII<em> st. </em>bergamski slikar C. Tasca (Krk, katedrala, 1706; Trsat, franjevci, 1714), a rad je domaćeg majstora F. Juricea Heremite slika <em>Krunisanje Marijino</em> u Baškoj Novoj (1724). Najjača slikarska ličnost, koju je dala naša obala u doba baroka, ostavlja vidan trag u razvoju zapadnoevr. slikarstva. To je F. Benković (1677—1753). Nadahnut bolonjskim, venecijanskim i austr. slikarstvom, otvarao je svojim snažnim ličnim izrazom put klasicizmu (Zagreb, Stara Galerija JA,<em> Žrtva Abrahamova;</em> Split, Galerija umjetnina,<em> Sv. Franjo Paulski).</em> U nizu djela izravnih sljedbenika mletačkog slikara G. B. Piazzette (umro 1754) ističe se na pr. ono u Šibeniku (crkva sv. Frana, rad G. Lame?). Kasnomletački barok s utjecajima S. Riccia zastupa niz slika, u kojima je već nagoviješten klasicizam (Split, bratovština sv. Duha); iz tog vremena ima više slika i u Istri.<br /> <em>Ikone i ikonostasi.</em> Srbi u Hrvatskoj zadržavaju i u doba baroka tradicionalni način slikanja s utjecajima grčko-italske ikonografske škole (O. Mrkojević, oko 1694, ikone za Orahovicu); oni podržavaju domaće radionice u sjedištima vladičanstava (Komogovina, 1723—30; Kostajnica, 1746—55). Novi barokizirani obrasci pravoslavne ikonografije dolaze u Hrvatsku — zbog nepovjerenja Srba u ono, što dolazi sa Zapada — zaobilaznim putem. V. Romanović prenosi ih 1758 iz Rusije (Slatinski Drenovac, ikonostas, propao). Na renesansno-rus. umjetnost nadovezuje se oko 1764 i S. Baltić, koji je učio slikarstvo u Kijevu (ikonostas u Gomirju). Njegovi učenici slikaju u tom duhu ikone za crkve po Lici. Većina ovih kao i ostalih navedenih radova čuva se u Zagrebu, Muzej Srba u Hrvatskoj. — Taj suzdržljivi smjer usvaja i J. Č. Grabovan, od kojeg se sačuvalo nekoliko ikonostasa (Gudovec, 1780; Pavlovac kod Grubišnog Polja, 1783). Slobodnije shvaćanje baroka usvajaju Vojvodani (ikonostas manastira Pakra od slikara Vasilija iz Novog Sada, oko 1775; ikona od vršačkog slikara V. Nedeljkovića, 1792, Zagreb, parohijsko zvanje), dok se kod M. Sperance, uz uporno održavanje tradicija grčko-tal. slikarstva, javljaju utjecaji klasicizma (1786, ikona iz Srpskih Moravica).<br /> <em>Iluminacija.</em> Konzervativni način zadržavaju u doba baroka i iluminatori, kod kojih se javljaju tu i tamo barokni elementi (Split, Poljud, korali na pergameni od B. Razmilovića, oko 1675; S. Cerva-Crijević još u XVIII<em> st.</em> u inicijalima spaja gotiku i barok; Dubrovnik, dominikanci; kodeksi zagrebačke Metropolitane). —<em> Vezene slike</em> na misnom ruhu osobite vrijednosti čuva katedrala u Zagrebu (riznica). Već u XVII<em> st.</em> osnovao je biskup P. Petretić veziljsku radionicu, koju vodi Bavarac J. W. Stoll. Najznatniji je rad te škole ranobarokno plastično vezivo za<em> Božji grob</em> iz 1659 (Zagreb, riznica katedrale). — Sličicama u emalju ukrašuju se različiti zlatarski predmeti, napose u doba rokokoa (Zagreb, katedrala, monstranca, 1747; Prelog, kalež, 1758), a takvih ima i po seoskim crkvama sjev. Hrvatske (Bedekovčina, 1713).<br /> <strong>Zlatarstvo.</strong> I u ovoj se grani djelatnosti (figuralni i slikarski ukrasi u emalju na brojnim djelima što stranih, što domaćih majstora) odrazuju pretežno mediteranski utjecaji, uz more s vodećom ulogom Venecije (Barban, kalež; Rovinj, ostenzorij, 1770), a srednjoevropski u sjev. Hrvatskoj. U Dalmaciju se osobito nakon 1670 importiraju kvalitetniji radovi. Karakteristično je isprepletanje stilova sve do kraja XVII<em> st.;</em> uz barokne oblike održavaju se još renesansni i gotički, napose na kaležima, ciborijima i monstrancama Hrv. Zagorja (Bednja, župna crkva, kalež, 1680; Tuhelj, ciborij, 1690; Lobor, monstranca, sredina XVII<em> st.), </em>koji se u toku XVIII<em> st.</em> — osobito u oblicima rokokoa — javljaju u ponajboljim primjercima i u župama malih sela (Maruševec, kalež, poč. XVIII <em>st</em><em>.;</em> Belec, monstranca, 1755). Medu raznovrsnim i mnogobrojnim djelima ističu se finom izvedbom biskupski štapovi XVIII<em> st.</em> (Pula; Senj; Zagreb, rad majstora A. A. Fritza i štap od mariborskog zlatara J. M. Lanera, 1780), zatim križevi (Trogir, rad S. Targhette, 1710—II Klanjec), korice knjige s reljefnim ukrasima (Zagreb, katedrala), kao i relikvijariji različitih oblika u katedralnim crkvama (Dubrovnik, relikvijarij sv. Vlaha od majstora F. Ferra, 1712; Split, poprsje sv. Staša od mletačkog zlatara G. B. Trivisana, 1704; Zagreb, obelisci mariborskog zlatara J. Reimana, 1738, poprsje Stjepana kralja u naravnoj veličini iz 1635, dar kardinala Barberinia). Naročito mjesto zauzimaju veliki srebrni antependiji u Rovinju (rad nekoga padovanskog majstora, 1767) i u Zagrebu, koji su najreprezentativnija zlatarska djela u našoj sredini iz doba baroka ; za katedralu u Zagrebu izradio je bečki zlatar G. C. Meichl 1721 velik antependij u tri dijela, na kojem su u visokom reljefu prikazani sv. Obitelj, te kraljevi Stjepan i Ladislav.<br /> LIT.:<em> J. </em><em>Bedekovich</em><em>,</em> Natale solum..., Neostadii Austriae, 1752. —<em> I. K. Tkalčić,</em> Prvostolna crkva zagrebačka nekoć i sada, Zagreb 1885. —<em> I. Kukuljević, </em>Nadpisi sredovječni i novovjeki, Zagreb 1891. —<em>J</em><em>. </em><em>Barl</em><em>è,</em> Povjest župa i crkava zagrebačkih, Zagreb 1896. —<em>Gj. Kuten,</em> Božji grob u prvostolnoj crkvi zagrebačkoj, Vienac, 1899. —<em>G</em><em>. </em><em>Caprin</em>, L’Istria nobilissima, II, Trst 1907.—<em>J</em><em>. </em><em>Barl</em><em>è, </em>Povjest turopoljskih župa, Zagreb 1911. —<em> Gj. Szabo,</em> Spomenici kotara Krapina i Zlatara, VjHAD, 1913—14. — <em>J</em><em>. </em><em>Barl</em><em>è,</em> Remete, Zagreb 1914. —<em> V. Hoffiller, </em>Radnje ljubljanskog kipara Franje Robbe u Zagrebu, VjHAD, 1915—19. —<em> Gj. Szabo,</em> Spomenici kotara Ivanec, ibid. —<em> Isti,</em> Čazma i njena župna crkva, Katolički list, 1916. —<em> J. Matasović,</em> Iz galantnog stoljeća, I, Zagreb 1921. — <em>Isti,</em> Die Briefe des Grafen Sermage aus dem Siebenjährigen Kriege, Zagreb 1923. — <em>Gj</em><em>. </em><em>Szabo</em><em>,</em> Zagrebačke građevine XVII. stoljeća, Narodna starina, 1925, 10. —<em> R. Horvat,</em> Sv. Ksaver u Zagrebu, Zagreb 1925. —<em> C. M. Iveković, </em>Bau- und Kunstdenkmale in Dalmatien, I—VI, Wien 1927. — <em>J</em><em>. Matasović, </em>Zagrebački kućni namještaj polovinom 18. st., Narodna starina, 1925. —<em> D. Pinterović,</em> Barokne građevine u Osijeku, Izvještaj Drž. real. gimn. u Osijeku, 1928/29, Osijek 1929. —<em>V. Noršić,</em> Franjevački samostan u Samoboru, Vjesnik Drž. arhiva, 1929. — <em>M</em><em>. Kus-Nikolajev,</em> Hrvatski seljački barok, Etnološka biblioteka, 7, Zagreb 1929. —<em> Isti,</em> Slika sv. Kümmernisse u Velikoj Mlaki, ibid., 8, Zagreb 1930. —<em> Gj. Szabo,</em> Umjetnost u našim ladanjskim crkvama, Zagreb 1930. —<em> A. </em><em>Schneider</em><em>,</em> Castrum doloris..., Narodna starina, 1932, 24. —<em>J. </em><em>B</em><em>ö</em><em>sendorfer</em><em>,</em> Franjevci u Osijeku, Osijek 1933. —<em> A. </em><em>Schneider</em><em>,</em> Izvještaji o popisivanju, proučavanju i fotografiranju umjetničkih spomenika, Ljetopis JA, 1934, 46 i 1935, 47. — Inventario degli oggetti d’arte d’Italia, Provincia di Pola, Roma 1935. —<em> C. Cecchelli,</em> Žara (Catalogo delle cose d’arte di antichità d’Italia, Roma s. a. —<em> F. Buntak,</em> Župna crkva sv. Marije u Zagrebu, VjHAD, 1936. —<em> A. </em><em>Schneider</em><em>,</em> Izvještaji..., Ljetopis JA, 1936, 48. —<em> Z. Jiroušek,</em> Dekoracija unutrašnjosti crkve sv. Katarine u Zagrebu, Jutarnji list, 28. VI. 1936. —<em> Isti,</em> Francesco Robba, ibid., 27. III. 1937- — <em>F</em><em>. Semi,</em> L’arte in Istria, Pula 1937. —<em> A. </em><em>Schneider</em><em>,</em> Izvještaji..., Ljetopis JA, 1937, 49 i 1938, 50. —<em>Ž. Jiroušek,</em> Kiparska djela iz stare zagrebačke katedrale, Jutarnji list, 24. XII. 1939. —<em> Isti,</em> Bernardo Bobić, hrv. slikar baroka, ibid., 3. I. 1939. —<em> Gj. Szabo,</em> Kroz Hrvatsko Zagorje, Zagreb 1939. —<em> B. </em><em>Lossky</em><em>,</em> Oeuvres d’art françaises en Yougoslavie, Bulletin de la société de l’art français, Paris 1939. —<em>J</em><em>. </em><em>Horvat</em><em>,</em> Kultura Hrvata, I, Zagreb 1939- — <em>I</em><em>- </em><em>Bach</em><em>,</em> četiri kipa Ivana Komersteinera, zagrebačkog kipara iz g. 1692, Jutarnji list, 14. V. 1939. — Senj, Hrvatski kulturni spomenici, JA, 1940, i.<em> — Gj. Szabo,</em> Stari Zagreb, Zagreb 1941. —<em> Lj. Topali,</em> Drvene crkvice i seljačko drveno graditeljstvo u Turopolju, Etnografska istraživanja i građa, 1941. <em>— K. Dočkal,</em> Dijecezanski muzej nadbiskupije zagrebačke, I i II, Zagreb 1940 i 1942. —<em> V. Noršić,</em> Poviest župe Bl. Dj. Marije u Zlataru, Zagreb 1942. —<em> K. Filić, </em>Franjevci u Varaždinu, Varaždin 1944. —<em> A. Ivandija,</em> Vinkovićev portal zagrebačke stolne crkve, Zbornik zagrebačke nadbiskupije, I, Zagreb 1944. — <em>K. Prijatelj,</em> Barok u Splitu, Split 1947. —<em> I. </em><em>Bach</em><em>,</em> Umjetnost XVII i XVIII st. u Hrvatskoj, Arhitektura, 1948, 13—17. —<em> E. </em><em>Laszowski</em><em>,</em> Razgrabljene stvari grofa Petra Zrinskoga i Franje Krste Frankopana i njihovih pristaša, Starine JA, 1948, 60. —<em> I. </em><em>Bach</em><em>,</em> Prilozi povijesti srpskog slikarstva u Hrvatskoj od kraja XVII do kraja XVIII st., Historijski zbornik, 1949. —<em>P. </em><em>Ungar</em><em>,</em> Parkovi u Hrvatskoj, Arhitektura, 1949, 18—22. —<em> A. Horvat,</em> Pregled spomenika kulture u Baranji, Urbanizam i arhitektura, 1951, 5—8. —<em> L. Dobronić,</em> Barokne kovane rešetke na zagrebačkim zgradama, Arhitektura, 1951, 9—12. —<em> A. Mohorovičić, </em>Analiza historijsko-urbanističkog razvoja grada Zagreba, Rad JA, 1952, 287. — <em>Lj. Karaman,</em> Pregled umjetnosti u Dalmaciji, Zagreb 1952. —<em> K. Prijatelj, </em>Federiko Benković, Zagreb 1952. —<em> Isti,</em> Slikar Tripo Kokolja 1661—1713, Rad JA, 1952, 287. —<em> L. Dobronić,</em> Kovane rešetke na arhitektonskim spomenicima sjeverne Hrvatske od gotike do bidermajera, 1953. —<em> A. Horvat, </em>Obilazak spomenika kulture na području kotara SI. Brod, Vijesti Društva muzejsko-konzervatorskih radnika NRH, 1954, 4. —<em> B. Misita-Katušić,</em> Kuća porodice Kragujević u Osijeku, Osječki zbornik, Osijek 1954. —<em> A. Horvat, </em>Nova Gradiška, Čovjek i prostor, 1955, 32. —<em> Ista,</em> Planska osnova grada otkriva srednjovjekovnu Požegu, Bulletin Instituta za likovne umjetnosti JA, 1955, 7. — <em>C. Fisković,</em> Ignacije Macanović i njegov krug, Prilozi povijesti umjetnosti u Dalmaciji, 1955, 9. —<em> K. Firinger,</em> Likovna umjetnost u Osijeku u XVIII i početkom XIX st., Tkalčićev zbornik, I, Zagreb 1955. — <em>B</em><em>. </em><em>Lossky</em><em>,</em> Tapisseries françaises à Zagreb, ibid. — <em>A</em><em>. </em><em>Horvat</em><em>,</em> Spomenici arhitekture i likovnih umjetnosti u Međumurju, Zagreb 1956.—<em>K. Prijatelj,</em> Umjetnost 17 i 18 stoljeća u Dalmaciji, Zagreb 1956. — Umetnička obrada metala naroda Jugoslavije kroz vekove, I i II, Beograd 1956. —<em> A. Mohorovičić,</em> Analiza razvoja urbanističke strukture naselja na otocima zapadnog Kvarnera, Ljetopis JA, 1956, 61. —<em> B. Misita-Katušić,</em> Kratak pregled arhitekture Osijeka kroz tri stoljeća, Osječki zbornik, Osijek—<em>A.Horvat,</em> Spomenici u Hrvatskoj, Zagreb 1956.—<em>M.Prelog,</em> Poreč, grad i spomenici, Beograd 1957. —<em> I. Kugli,</em> Bernardo Bobić, Katalog izložbe, JA, Zagreb 1957. —<em> Ista,</em> Bernardo Bobić, Bulletin Instituta za likovne umjetnosti JA, 1957, 2. —<em> G. Gamulin,</em> Jedna slika F. Solimene u Dubrovniku, Revija Dubrovnik, 1957. — <em>M</em><em>. </em><em>Stel</em><em>è ml.,</em> Ljubljansko baročno kiparstvo v kamnu, ZUZ, —<em> D. Jurman-Karaman,</em> Zgrada muzeja grada Zagreba, Iz starog i novog Zagreba, Zagreb 1957. —<em> I. </em><em>Bach</em><em>,</em> Zlatarski radovi u riznici zagrebačke katedrale sa žigovima mariborskih i zagrebačkih majstora XVIII st., Tkalčićev zbornik II, Zagreb 1958. —<em> K. Prijatelj,</em> Dvije slike Sebastijana Riccia u Dalmaciji, Bulletin Instituta za likovne umjetnosti JA, 1958, 2. —<em> Isti,</em> Dokumenti za historiju dubrovačke barokne arhitekture, Tkalčićev zbornik, II, Zagreb 1958. <em>— D. Jurman-Karaman</em> i <em>D</em><em>. Mladinov,</em> S evidencionog putovanja u kotaru Vinkovci, Vijesti Društva muzejsko-konzervatorskih radnika NRH, 1958, 4. — <em>T. Stahuljak</em> i<em> O. Klobučar,</em> Pećnjaci starih gradova Susedgrada i Samobora, Tkalčićev zbornik, II, Zagreb 1958. —<em> Z. Munk,</em> Tri briselske tapiserije u Muzeju za umjetnost i obrt u Zagrebu, ibid. —<em> A. Horvat,</em> O urbanističkoj jezgri Virovitice, Bulletin Instituta za likovne umjetnosti JA, 1958, 3. —<em> G. Gamulin, </em>Dvije historijske slike u Dubrovniku, Mogućnosti, 1958, 6. — <em>Isti</em>, Contributi a due pittori cremonesi, Commentari, 1958, 3. —<em> V. Sinobad-Pintarić,</em> Skulptura Francesca Robbe (disertacija u rukopisu, 1958). —<em> L. Beritić,</em> Urbanistički razvitak Dubrovnika, Zagreb 1958.<tab>A. Ht.</tab><br /> SLOVENIJA<br /> <strong>Opće karakteristike.</strong> Stilska obilježja slov. baroka uglavnom se podudaraju s razvojem barokne umjetnosti u drugim alpskim zemljama. Slov. renesansa geografski pripada sjev. kulturnoj sferi, dočim se u umjetnosti XVII i XVIII<em> st.</em> odrazuju utjecaji s juga, u prvom redu kasnorenesansne eklektične tal. umjetnosti kao i elementi tal. baroka. Bilo da nove pobude dolaze direktno iz Italije (Venecija, Rim), bilo posrednim putem iz drugih kulturnih centara, koji su pod tal. utjecajem (Graz, Beč), slov. ih zemlje intenzivno prihvaćaju i u izvjesnoj mjeri samostalno oblikuju. U konačnoj fazi svoga formiranja slov. se b. u tolikoj mjeri razvija kao izraz vlastitih snaga da, poslije gotike, postaje najznačajnije i najplodnije umjetničko razdoblje Slovenije.<br /> Iz provincijalnog zatišja kasnogotičkog alpskog manirizma izviru još oni konzervativni elementi, koji životare usred prelaznih renesansnih oblika i žilavo se prepleću s novim baroknim formama. Taj se proces postepene barokizacije odvija u toku cijelog XVII<em> st.</em><br /> Na pragu Novog vijeka, u XVI <em>st</em><em>.,</em> nije još bilo pravih uvjeta za širenje novih umjetničkih ideja. Međutim, pojava katoličke protureformacije oko 1600 (doba biskupa Hrena, početak djelovanja jezuitskog reda) daju nove pobude i veće mogućnosti umjetničkom iživljavanju u Sloveniji. U tom je okviru i slov. b. postao glasnik mnogovrsnih društvenih težnja kao regionalan izraz stremljenja svoga doba.<br /> Novi se stil rađa i u Sloveniji, nakon raspadanja srednjovj. idealističke tradicije, u novim umjetničkim, kulturnim i društvenim uvjetima XVII <em>st</em><em>.,</em> u razdoblju sve većih suprotnosti između feudalne i građanske klase. On se prvenstveno oslanja na osnovna načela barokne estetike, na vodeću funkciju slikarskog iluzionizma, na cjelovit učinak proračunatog totalnog umjetničkog djela, u kojem se združuju svi dekorativni elementi likovnih umjetnosti u jednu jedinstvenu organsku cjelinu (formalna jedinstvenost umjetničkog djela).<br /> Razvoj slov. baroka kronološki obuhvata (prema F. Stelèu) ova razdoblja:<br /> 1. rano doba (XVII <em>st</em><em>.),</em> vrijeme pripreme i djelovanja isključivo tuđih snaga;<br /> 2. doba cvata (XVIII<em> st.</em> do sedamdesetih godina), kada djeluju dobri domaći majstori;<br /> 3. doba dekadanse (konac XVIII<em> st.</em> i poč. XIX <em>st</em><em>.),</em> prijelaz u racionalističku utilitarnost prosvjetiteljstva i u zanatsko epigonstvo.<br /> Politička rascjepkanost slov. zemalja, privredna, socijalna i kulturna zaostalost, zavisnost od raznih tuđih kulturnih uzora i razvijenijih umjetničkih središta, sve je to u početku sputavalo mogućnosti originalnog stvaralaštva. Umjetnički nivo bio je skroman. Međutim, on se polagano podizao kao rezultat potreba naručitelja — feudalne i crkvene gospode, koja su u okviru tadašnjih privrednih i kulturnih mogućnosti nastojala da se okruže sjajem reprezentativnosti; ta se reprezentativnost imala postići pretencioznijom arhitekturom, te ukrašivanjem novih ili pregrađivanjem starijih dvoraca i crkava. U vezi s tim u Sloveniju i juž. austr. zemlje dolaze brojni tal. i njem. graditelji, kamenoresci, kipari, slikari, štukateri, obrtnici i t. d. Postepeno se stvaraju dva vodeća umjetnička centra: Graz, glav. grad Štajerske, i Ljubljana, središte Kranjske. Ljubljana se razvija u jedno od najplodnijih žarišta slov. i cjelokupnog austrijsko-alpskog baroka već od doba biskupa Hrena, a osobito u doba kranjskog polihistora i topografa Ivana Vajkarda Valvasora, te u vrijeme osnutka <em>Academiae Operosorum</em> (1693). Posebna uloga »ljubljanskog baroka« dolazi do izražaja već u teoretskim diskusijama i u raspravama o novim estetskim doktrinama (J. G. Dolničar-Thalnitscher, <em>Historia Cathedralis Ecclesiae Labacensis</em>..., 1701—13, štamp. 1882), ova se teoretska načela ostvaruju u bogatoj umjetničkoj djelatnosti. Ljubljanski b. prelazi preko granica Kranjske u Korušku (F. Robba u Celovcu), Štajersku (F. Jelovšek, freske na Sladkoj gori kod Poljčana; F. Bergant, u Savinjskoj dolini i u Št. Petru kod Maribora) i u Zagreb (F. Robba, V. Metzinger, A. Jelovšek, A. Cebej). Gradnja nove barokne katedrale u Ljubljani (1701—03), dekoriranje njene unutrašnjosti slikarskim i kiparskim djelima (freske Giulia Quaglia; oltarski kipovi F. Robbe), Dolničarov opis stare katedrale i gradnje nove, utemeljenje crtačke <em>Academiae incultorum</em> (1701), Dolničarove pripreme za osnutak <em>Academiae Trium artium,</em> Grimbschitzova rasprava o graditeljstvu, prijedlog o utemeljenju slikarske akademije (1713), sve su to događaji, koji pokazuju veliku aktivnost ljubljanske inteligencije u to doba. Tada nastaju u dvorcima i prve zbirke slika (Valvasor, Erberg, Auerspergi, Kobenzl, Attemsi, Brandis i dr.), u popisu kojih se nalaze djela domaćeg i tuđeg umjetničkog izvora, među ostalim i imena veoma značajnih evr. majstora.<br /> Barokni likovni izraz proširio se na sve strane; osim feudalnih i crkvenih krugova prihvatili su ga i građani i seljaci. Barokni oblici prodiru i u seoske zanatske radionice i u pučku umjetnost, a velika djela baroka, s kojima se umjetnik — izašavši iz srednjovj. anonimnosti — javlja kao individualna ličnost, tvore najvredniju baštinu slov. umjetničke prošlosti.<br /> <strong>Arhitektura.</strong><em> Crkveno graditeljstvo.</em> Svoju netrpeljivost prema »barbarskoj« gotici b. manifestira u prvom redu pregrađivanjima i dozidavanjima starih, u Novom vijeku pretijesnih crkava, a napose uklanjanjem gotičkih rebara u unutrašnjosti. Kad su prestali vjerski ratovi i turski upadi, ponovo je porasla graditeljska aktivnost, da bi dostigla vrhunac monumentalnim novoizgrađenim raskošnim baroknim crkvama XVII i XVIII<em> st., </em>koje su građene po uzoru na tal. baroknu arhitekturu (G. B. Vignola, G. della Porta, G. L. Bernini, F. Borromini, G. Guarini). No XVII<em> st.</em> još nije beskrompromisno prekinulo s gotičkom tradicijom: udomaćen tip manje pokrajinske crkve još uvijek primjenjuje u brodu ravan, oslikan drveni strop <em>(tabulatum)<sub>3</sub></em> iako već renesansno kasetiran i ornamentiran. Međutim, prelazni i stilski miješani oblici sve su više nestajali, a jačao nov barokni stil, koji uvode tal. graditelji i klesari. U crkvenom graditeljstvu pojavile su se građevine dvoranskog jezuitskog tipa, kao na pr. u Ljubljani, još prije gradnje nove katedrale, crkva sv. Jakova (1615; kupolom prekrivena kapela sv. Franje Ksaverskog, 1669, obnovljena 1708), sadašnja franjevačka crkva (1646/47— 1660) s fasadom karakterističnom za rim. jezuitski stil (visoka atika, volute, pilastri, niše, visoko stubište pred glav. portalom), u Gornjem gradu u Savinjskoj dolini biskupska crkva, u Ptuju minoritska crkva, prvobitno u ranogotičkom stilu, pregrađena u baroknom stilu (1668—96), sa izvanredno bogatom monumentalnom fasadom, koja je djelomično pregrađena u XVIII<em> st.</em> i obogaćena stupovima (uništena bombardiranjem 1945).<br /> Nova je arhitektura bila prihvaćena i tamo, gdje su sredstva bila skromnija. Već od sredine XVII<em> st.</em> počinje se u provinciji razvijati tip jednobrodne (rjeđe trobrodne) građevine prekrivene bačvastim svodom ili kupolom; crkveni je prostor približno jednake širine u brodu i prezbiteriju. Vrlo se često kod pregrađivanja i proširivanja dograđuju uz brod kapele. Fasada dobiva izrazit naglasak s jednim ili dva zvonika (kapa u formi lukovice), klesanim portalom, jako profiliranim kornišima, pilastrima, volutama i prozorskim okvirima. U unutrašnjosti ukrašuju zid korintski pilastri i bogat plastični ukras. Unutrašnje zidove, svodove i kupole često oživljavaju štuk i iluzionističke freske. Pročelje razrješuju niše s figuralnom skulpturom.<br /> Brodovi su najprije duguljasti, a centralno formiran unutarnji prostor je rjeđi. Kasnije se slikovitost unutrašnjosti povećava. Prvotne ravne linije izvijaju se u krivulje (elipsa), savija u se, lome i kidaju. S nastupom baroka javlja se nemir i patos, plastični i prostorni zamah. Pojačava se suprotstavljanje oštrih kontrasta, svijetlog i tamnog, gomilanje profila, slikovito prekrivanje i stapanje kontura, dezintegracija i razbijanje cjelovitog trodimenzionalnog prostora. Oko 1650 javlja se uz jednobrodnu izduženu građevinu i varijanta s centralnim osmorokutnim tlocrtom s kupolom i s manjim, slično oblikovanim prezbiterijem (Dolnja Straža u okolici Novog Mesta). Iz ovakve građevine razvija se u XVIII<em> st.</em> seoska crkva, u kojoj se oba središnja prostora povezuju u harmoničku cjelinu i konačno oblikuju u dva osmorokutnika s plitkim kupolama (oko pol. XVIII<em> st.</em>: Dobrova kod Ljubljane, Šmarna gora, Tunjice kod Kamnika s kružnom osnovom; druga pol. XVIII<em> st.:</em> Cerklje na Gorenjskom ovalnog tipa, Šmartno kod Kranja, Kostrivnica kod Rogaške Slatine). Konture krova u profilu nalikuju na stožac (Stanežiče kod Ljubljane, Šmartno kod Kranja, Zasip kod Bleda). U posljednoj fazi baroka, koja već ima elemente rokokoa, prevladava u građevini centralnog tipa ovalan tlocrt umjesto kružnog i višekutnog. Time je naročito pojačana slikovitost unutarnjeg arhitektonskog prostora.<br /> Za razvoj graditeljstva XVIII<em> st.</em> bila je od najvećeg značenja gradnja nove<em> Ljubljanske katedrale sv. Nikole</em> (»Šenklavž«). Gradili su je domaći graditelji Pavel Jugovič, Gregor Maček i Mihael Samerl po nacrtu jezuitskog arhitekta Andrije Pozza, a pod nadzorom graditelja Bombasia iz Venecije i F. Ferrata iz Milana. Građena na pobudu članova akademije Operosorum (Janez Anton i Janez Gregor Dolničar), ona je realizacija njihovih težnja, da nova estetska načela baroka dođu do izražaja na domaćem tlu. S njima započinje era izgradnje »barokne Ljubljane«, koja je doskora odstranila posljednje tragove gotike. Istome dvoranskom tipu pripada i<em> Uršulinska crkva</em> u Ljubljani s monumentalnim nizom stupova pred fasadom i u unutrašnjosti. Gradio ju je 1718—26 nepoznati sjevernotal. arhitekt po uzoru na Palladia. Trobrodna crkva<em> sv. Petra</em> s kupolom nastala je 1730—33 po uzoru na S. Giorgio Maggiore u Veneciji. Osobitost su ljubljanskog baroka <em>Križanke,</em> osebujna centralna građevina (crkva bivšeg njem. viteškog reda), koju je 1714—15 gradio mletački arhitekt Domenico Rossi.<br /> Među značajnije spomenike barokne crkvene arhitekture u Sloveniji idu još: župna i franjevačka crkva u Kamniku (1734), Velesovo, Alojzijeva crkva u Mariboru (1767—69, centralni tlocrt); proštenjarske crkve u Štajerskoj, značajne po unutrašnjoj bogatoj dekoraciji, na pr.<em> Sv. Trojica</em> u Slovenskim Goricama (3 zvonika),<em> Sv. Rok kod Šmarja</em> s hodočasničkim kapelama, barokno stubište na Ptujskoj Gori, Sveta Gora kod Sv. Petra nad Sutlom, Nazarje i Sv. Frančišek u Savinjskoj dolini, Olimje, Sladka gora, Ruše. — Na primorskom području: katedrala (druga pol. XVII<em> st.)</em> i jezuitska crkva u Gorici, samostanska crkva na Kostanjevici, jezuitska crkva u Trstu (A. Pozzo), crkve u Vipavi, u Logu kod Vipave, u Postoj ni, u Cerknu.<br /> <em>Profana arhitektura.</em> Ona obuhvaća plemićke dvorce, palače zemaljske i staleške uprave, općinske zgrade (vijećnice) i kuće građana. Raskošne fasade sa širokim portalima, balkonima i visokim prozorima, kuće s dozidanim katovima i krilima, s kamenim stubištima i balustradama, s arkadnim trijemovima i dvorištima, svodovi sa štukaturnim ukrasom i freskama izraz su feudalne težnje za reprezentacijom. Pred crkvama i vijećnicama nastaju trgovi s fontanama (Ljubljana, Koper) i spomen-stupovima (Ljubljana, Maribor, Ptuj, Celje), a postepeno se u arhitekturu uključuju i vrtovi i parkovi s vrtnom skulpturom (Dornava kod Ptuja, jedini sačuvani park s baroknom skulpturom). Položaj i povezanost arhitekture s okolinom postizava dojam slikovite cjeline.<br /> Barokni tip reprezentativnog dvorca uvodi glavni fasadni trakt sa sporednim krilima, velika stubišta, raskošne intérieure i salone, dvorišta, terase, vrtne paviljone, parkove s alejama. Naslanja se često na tal. i bečke uzore (J. B. Fischer von Erlach, L. Hildebrandt). Pompoznost ranog i visokog baroka prelazi oko sredine XVIII<em> st.</em> u kićenost i eleganciju galantnog rokokoa i u arhitekturi i u dekoraciji.<br /> Djela profane arhitekture u Ljubljani:<em> Gradska kuća</em> (magistrat, vijećnica, 1717—18; arkadno dvorište s grafitima; arhitekt Gregor Maček); bivša<em> Gruberova</em> (Virantova) palača (1782); palača Slov. akademije znanosti i umjetnosti (bivši<em> Lontovž)</em>; biskupska palača (osnova iz 1512, djelomično građena u XVII<em> st.,</em> fasada iz druge pol. XVIII<em> st., </em>arkadno dvorište); biskupsko sjemenište (1708—17, graditelj K. Martinuzzi; osobito značajan portal s gigantima); Auerspergov<em> Turjaški dvorec</em> (sada zgrada Gradskog muzeja, pregrađena barokna osnova s klasicističkom fasadom); razne bivše plemićke i građanske kuće s ukrašenim portalima, osobito na Mestnom, Starom i Novom trgu; bivši kneževski dvorac na mjestu današnje zgrade Nar. i univerzitetske knjižnice (propao poslije potresa 1895).<br /> Djela profane arhitekture u ostalim krajevima Slovenije. Zamko vi i dvorci: Bokalce, Goričane, Radovljica, Begunje, Brdo kod Kranja, Soteska, Grm kod Novog Mesta, Vipava, Planina, Celjska grofija (oko 1600), Grad u Mariboru (kasnorenesansna osnova, zap. trakt sa stubištem iz 1744), zamak u Ptuju (Lesliev trakt iz druge pol. XVII <em>st</em><em>.</em>), Rače, Hrastovec kod Sv. Lenarta u Slov. goricama. Vrlo je značajna skupina raskošnih Attemsovih zamaka u bivšoj Štajerskoj, kao Dornava kod Ptuja (1739—43), Slov. Bistrica (1720), Štatenberg (1720—40, arhitekt Camedini), Brežice (renesansna osnova), Podčetrtek; zatim Ormož, Murska Sobota, Beltinci, Radgona i dr. — Samostanske zgrade s prostranim arkadnim hodnicima (Kostanjevica) i sa bogato ukrašenim refektorijima (minoriti i dominikanci u Ptuju).<br /> U Primorju s Krasom oblikovale su se u baroku zaokružene urbanističke cjeline; na srednjovj. podlozi izgrađena su naselja, koja uključuju elemente renesanse i baroka u skladnu arhitektonsku cjelinu (barokizirani Kanal na Soči, Vipava, Medana, Šmartno u Brdima, Sv. Križ kod Ajdovščine, Ajdovščina, Šturje, Štanjel, Tolmin). Značajniji barokni dvorci u tom kraju: Predjamski zamak kod Postoj ne, zamkovi u Vipavi i u Vogrskom, Dobrovo i Vipolže u Brdima, Ravne, Štanjel, Rifenberg.<br /> <strong>Slikarstvo.</strong> Razvoj slov. baroknog slikarstva slijedi uglavnom opća stilska obilježja alpskog područja. U XVII<em> st.</em> slikarstvo ima karakter prelazne faze; ono se razvija u znaku nejednake borbe između sjevernjačkih (njem.) utjecaja, koji bivaju sve slabiji, i sve jačeg utjecaja nove barokne umjetnosti iz Italije. Značajne se promjene događaju već i u tehnici: sve više prevladava uljeno slikarstvo na platnu. Krug Valvasorovih suradnika pri koncu stoljeća još je usmjeren prema sjeveru, a tako i ostali umjetnici, koji u početku istog stoljeća sudjeluju u katoličkoj obnovi (koruška slikarska porodica Weissmann, Matija Plainer). Međutim, putujući umjetnici Talijani sve više dolaze u Sloveniju. Slov. su imena rjeđa. Pa i slikar velike stropne slike u dvorani Celjske grofije (tempera na platnu, oko 1600) vjerojatno je majstor iz sjev. Italije. Ta je slika najznačajniji spomenik slov. slikarstva na poč. XVII<em> st.</em>; njezin centralni dio perspektivna je kompozicija, sračunata na iluzionistički dojam kod pogleda odozdo. Nastala je pod utjecajem kolonjskog kvadraturizma, a utvrđeni su nizoz. i tal. maniristički i eklektični uzori (Stelè). Iz druge pol. stoljeća potječu djela gradačkog slikara H. A. Weissenkirchera, učenika mletačkih tenebroznih eklektika. Međutim, značajnije oltarne slike (sv. Uršula iz Srednjeg Bitnja kod Kranja, 1616; slike Raspeća iz Šmarja na Dolenjskom i iz Blagovne kod Celja, te portretna kompozicija skupine iz zamka Bokalce) još su djela anonimnih ili nepoznatih majstora. Među tal. slikarskim djelima najviše su zastupani Mlečani: Jacopo Palma ml. (uršulinke, biskupski dvorac), Jacopo Tintoretto (glav. oltarna slika sv. Nikole u kaptolskoj crkvi u Novome Mestu), Martin Altomonte, Niccolò Bambini, Antonio Bellucci, Pietro Liberi, Michelangelo Ricciolini, Giulio Quaglio. I nizoz. slikari rade za Sloveniju, ali rjeđe; tako Almanach, Ludvik de Clerich, Anton Schoonjans. Među domaćim majstorima spominju se: Jurij Adam barun Grimbschitz, Franc Karei Remb iz Radovljice (kao Attemsov slikar), Janez Gladič iz Rijeke i ljubljanski slikar Janez Mihael Raimvaldt (1666—1740).<br /> U XVIII<em> st.</em> slikarstvo stoji u znaku velikih umjetničkih ličnosti Giulia Quaglia iz Laina (sjev. Italija), Alzašanina Valentina Metzingera, te domaćih majstora Franca Jelovšeka iz Mengeša, Fortunata Berganta iz Mekinja kod Kamnika i Antona Cebeja iz Ajdovščine.<em> Giulio Quaglio</em> (1668—1751), u poč. stoljeća prvi i glavni predstavnik novog iluzionističkog smjera u freski, izvršio je odlučan utjecaj na razvoj slov. zidnog i stropnog slikarstva. Oslikao je (1703—16) unutrašnjost nove ljubljanske katedrale, a svod u sjemenišnoj biblioteci zajedno sa sinom Rafaelom (1721—23). Od Quaglia je neposredno preuzeo iluzionistički način njegov učenik i najveći slikar fresaka slov. podrijetla<em> Franc Jelovšek (Ilovšek</em>, 1700—1764). U svojim najznačajnijim djelima on ga je prilagodio osjećaju za udomaćene folklorno-dekorativne i narativne elemente (Sladka gora). Jelovšekov se stil udaljuje od patosa i naglašene dinamike visokog baroka. Tehnički i tematski J. je mnogostran slikar. Njegova su glavna djela slike u kupoli i na lukovima u Sv. Petru (1731—34), na luku prezbiterija župne crkve u Ljubljani i slike na Žalama u Kamniku, kupola kapele u zamku Turn na Kodeljevom u Ljubljani (1734), lukovi prezbiterija u Lescama, na Žalostnoj gori kod Mokronoga (1736) i u Šenčurju (1750), lukovi i kupole u Skaručni gori (1748) i lukovi u Grobljama (1761). Njegova oltarna slika sv. Obitelji iz Sv. Petra u Ljubljani (sada u Nar. galeriji) jedno je od najboljih djela baroknog uljenog slikarstva (1734). U zamcima je slikao svjetovne teme. Jelovšekovu krugu pripadaju njegov sin Krištof Andrej, te Franc Jamšek. Najplodniji majstor oltarnog slikarstva bio je »Lotharingus«<em> Valentin Metzinger,</em> koji se udomaćio u Kranjskoj. U radovima u ulju on je glav. predstavnik visokobarokne eklektičke kompozicije i tenebroznog chiaro-scura. Oko 300 njegovih slika u Kranjskoj i izvan nje (oltarne slike, portreti, hist. kompozicije) govore o njegovoj plodnosti i popularnosti. Glav. su djela oltarne slike u Sv. Petru u Ljubljani (1735—43), u župnoj crkvi u Kamniku, u Gornjem gradu (1756), u franjevačkom samostanu u Ljubljani (»Isus hrani narod u pustinji«), portret grofa L. Lamberga (1746, Ljubljana, Nar. galerija), slike u kapeli zamka Goričane (»Marija sa sv. Franjom«, 1753—54, Nar. galerija), slike u crkvama i samostanima u Ljubljani, Kamniku, Celju, Brežicama, Novome Mestu, Kranju, na Veseloj gori, u Velesovom i dr.<em> Fortunat Bergant</em> (Wergant, 1721—1769) stilski je na prijelazu iz kasnog baroka u rokoko i duh racionalističkog prosvjetiteljstva. Kod njega se združuje savršenost forme sa snagom umjetničkog temperamenta. Uz religiozne motive slika portrete plemića i ljudi iz naroda. Njegov realniji odnos prema životu osobito je značajan u razvoju slov. slikarstva. Medu njegova najvrednija djela idu dva portreta supruga Codelli-Fahnenfeldt (1762), oltarne slike na Križnoj gori kod Loža (1763), slike u Žalcu, Mozirju, u Nazarjima u Savinjskoj dolini, križni put u Stični (1766), slika Bernarda Karleonskog (oko 1765, Ljubljana, Nar. galerija), 3 portreta članova porodice Erberg (oko 1765, Nar. galerija), portret opata Taufferera te likovi »Ptičara« i »Čovjeka s perecom« (1761).<em> Anton Cebej</em> razvija se pod utjecajem Metzingera, Berganta i posrednika suvremenog mletačkog slikarstva (Piazzetta, Tiepolo), a usto se u njegovu djelu već javljaju znakovi klasicizma. Cebej radi u ulju i freski (župna crkva u Ajdovščini). Radi i u Hrvatskoj kao i Metzinger, Jelovšek i Bergant. Slika Marijina uznesenja u Kopanju (1769, uništena za Drugoga svjetskog rata) bila je njegovo najznačajnije djelo. Minijaturno slikarstvo XVIII<em> st.</em> zastupa <em>Simon</em> <em>Grahovar. Lovro Janša</em> (1749—1812) slikao je pejzaže u akvarelu i prenosio ih u bakrorez. Jedan od posljednjih majstora austr. baroka,<em> Johann Martin Kr</em><em>ems</em><em>er-</em><em>Schmidt</em> (1718—1801) obogatio je djelima svog virtuoznog kista i slikarstvo Slovenije. Njegova se djela nalaze u Velesovu (7 slika iz 1771), Gornjem gradu (6 slika iz 1773 i 1778), u Gruberovoj palači u Ljubljani (prije 1781), Kranju (Pungart), u Dolu kod Ljubljane, Slov. Bistrici, Vojniku; 2 mitološke slike nalaze se u Nar. galeriji u Ljubljani. — Iduća generacija zašla je u obrtničko epigonstvo. Medu kranjskim epigonima baroknih majstora od lokalnog su značenja<em> Andrej Herrlein</em> iz Njemačke (1739—1817), utemeljitelj ljubljanske crtačke škole, te<em> Janez Potočnik</em> iz Krope i <em>Leopold</em> <em>Layer</em> (1752—1828) sa svojom radionicom u Kranju. U Štajerskoj rade u XVIII<em> st.</em> većinom udomaćeni ili putujući slikari njem. podrijetla, koji pripadaju umjetničkoj sferi Graza. Za Štajersku su radili i majstori ljubljanskog baroka (Jelovšek, Metzinger, Cebej, Bergant). Gradačko središte predstavljaju slikari iluzionističkih fresaka Attemsovih zamaka:<em> F. I. Flurer</em> iz Graza (1688—1742), čije se freske nalaze u zamcima Slovenska Bistrica (1721), Brežice (stubište), Dornava kod Ptuja (oko 1740; dvorana);<em> Joannecky</em> (freske u zamku Štatenberg kod Makola, oko 1740); slikar alegorija na stropu glav. dvorane zamka Brežice (prva pol. XVIII<em> st.);</em> slikari u zamku Novo Celje, u Hrastovcu kod Maribora i dr. Crkvene freske radili su gradački slikari <em>F. K. Laubmann, J. A. Mölk, J. Ch. Vogl</em> (Ruše, 1721; Laško, 1728, 1737),<em> M. Schiffer</em> (Celje, Brežice, Ptuj),<em> J. Göbler</em> (Maribor), te nepoznati ili nedavno identificirani slikari fresaka, na pr. u Kamnici kod Maribora<em> (Raf),</em> u Petrovčama i u Galiciji u Savinjskoj Dolini, u Sv. Pankracu u Slovenjgradcu<em> (Lerchinger)</em>. U pograničnom području Štajerske i Hrvatske javljaju se slikari iz kruga hrv. pavlina Ivana Rangera (Olimje, Rogatec, Marija na Pesku, Zagorje kod Pilštanja). U crkvenom uljenom slikarstvu Štajerske najznačajnija je slovenj gradska radionica slikara Straus sa. Tu su radili<em> Franc Mihael Strauss</em> (1674—1740), autor slike sv. Elizabete u slovenjgradskoj župnoj crkvi, i njegov sin<em> Janez Andrej Strauss</em> (1721—1783); Franc Mihael slikao je i pejzaže i mrtvu prirodu. Slov. Primorje bilo je provincijalno područje, u kojemu su prevladavala importirana djela mletačkog baroka, no ono se tjesnije «vezalo i sa Ljubljanom (Metzinger u Gorici, Jelo všek u Vipavi, Bergant u Cerknom). Cebej, rodom iz Ajdovščine, najbliži je primorskomletačkom stilu (freske u Sv. Petru kod Dobravlja i u Ajdovščini). Markantnija ličnost goriškog Slovenca <em>Franca Kavčiča</em> (1762—1828) pripada već klasicizmu.<br /> <strong>Kiparstvo.</strong> Najznačajnije mjesto zauzimala je plastika vezana uz arhitekturu, u skladu s idealom integralnog umjetničkog djela. Samostalna skulptura razvijala se u vezi sa svojom dekorativnom funkcijom. Brojne kiparske, rezbarske i klesarske radionice radile su za crkvene i profane potrebe (oltari, propovjedaonice, orgulje, nadgrobni spomenici, spomenstupovi, fontane, skulptorski ukrasi na fasadama). Podigla se znatno i tehnička i materijalna kvaliteta tih radova (mramor). Standardni je tip crkvene plastike polihromiran i pozlaćen drveni kip, ukorijenjen u vjekovnoj tradiciji (rezbarstvo alpinskih zemalja). Stilski se razvoj baroknog kiparstva može najlakše pratiti u oltarnoj plastici. Prelazni se značaj XVII<em> st. </em>očituje u renesansnoj zamisli oltarne arhitekture i u njezinu tektonskom oblikovanju. Stupove i konzole pokrivaju karakteristični barokni ornamenti. Ranobaroknu polihromiju dopunjuje kasnije pozlata, odnosno posrebrenje s lazurnom tonskom prevlakom, a može je zamijeniti i iluzionističko marmoriranje na drvu i u štuku. U XVII <em>st.</em> značajni su slikoviti gorenjski »zlatni oltari«, koji se mijenjaju u svom odnosu prema prostoru (plitki reljef, 1630—50; duboki reljef, 1650—70; vezana plastika, 1670—90 a zatim plastika, koja slobodno stoji u prostoru; prema M. Železniku). Taj se proces odvija u drvenoj plastici, a u glavnim obrisima i u kamenoj. Vrlo je lijep primjer saživljavanja gotike i baroka oltar u Šaleku kod Velenja. Značajni su oltari tog razdoblja Sv. Primož nad Kamnikom (1628), Sv. Janez u Bohinju (pobočni oltar 1635, glavni oltar 1668), Jamšekov glav. oltar u Suhi kod Škofje Loke (1672), pobočni oltar u Dražgošama (1689, sada u muzeju u Škofjoj Loki), u Crngrobu (1652), oltari u Sv. Miklavžu nad Čadromom, u Sv. Barbari kod Konjica, u Muljavi kod Stične, u Stopičama, Podbrdu kod Vipave, u Dolini kod Trsta i dr.<br /> U XVIII<em> st.</em> doseglo je barokno ukrašivanje vrhunac u svom patosu i nemiru (savijanje i lomljenje menze, te gornjeg dijela oltara s atikom, primjena berninijevskih tordiranih stupova, gomilanje dijelova samo u dekorativne svrhe). Plastični ukras ne dopušta da ijedno mjesto ostane prazno, sve je isprepleteno i pretrpano. Primjeri su te raskoši u Golom nad Igom (propovjedaonica, veliki oltar), u Polhovom Gradcu, Komendi, te »zlatni oltari« u Štajerskoj. Bogatstvo cjelokupnog intérieura doseglo je vrhunac u Sv. Roku u Šmarju (1738), na Sladkoj gori, u Rušama, u Sv. Trojici u Slovenskim goricama, na Svetim gorama, u Kamnici, u Slovenjgradcu, Vitanju, Puščavi, Vuzenici, Ptuju, u Sv. Mihaelu nad Laškim i dr. U Primorju se sjevernjačko renesansnobarokno rezbarstvo prilagođuje tipu mletačkog poliptiha (glavni oltar u Podbrdu kod Vipave, 1657; Vipavski Sv. Križ).<br /> U obradbi kamena ima najviše iskustva kraško Primorje, preko kojeg dolaze tal. (mletački i furlanski) klesari i kipari sve češće u Ljubljanu.<em> Mihael Cussa</em> iz Vipavske doline, majstor oltarne arhitekture Sv. Antuna u Mekinjama (1696), izrađuje samo mramornu oltarnu arhitekturu, ali ne i skulpturu. Obično se nabavljaju već gotovi kiparski radovi iz Venecije i drugih krajeva sjev. Italije.<br /> Ljubljanski kipar i klesar<em> Luka Mislej</em> (oko 1700—1727) sudjelovao je s Padovancem<em> Angelom Pozzom</em> kod izradbe monumentalnog sjemenišnog portala (1714), za koji je Pozzo izradio figure dvaju giganata. Mislej, koji je za novu vijećnicu izveo portal i stubište (1717), nastavlja tradiciju Cussove radionice, dok je za izradbu kipova pozvao u Ljubljanu A. Pozza, Jacoba Contieria i Francesca Robbu.<em> Contieri</em> iz Padove (u Ljubljani oko 1720—21) davao je figurama vitke oblike, a i u obradbi je materijala napredniji (glatka politura). Njegovo je najbolje djelo oltar u kapeli sv. Franje u Sv. Jakobu (Ljubljana).<br /> Vrhunac u kiparstvu ljubljanskog baroka znači<em> Francesca Robba</em> (Mislejev pomoćnik i zet, u Ljubljani 1724—52). On se umjetnički razvija u Ljubljani, gdje je ostvario brojna izvrsna djela. U vrijeme svog školovanja u Italiji ugledao se u majstore druge pol. XVIII<em> st.</em> (Josse de Corte, F. Parodi, A. Corradini), koji su na mletački način interpretirali Berniniev, Borrominiev i Pozzov barok. Karakteristična je za Robbu berninijevska baština, no Robbine su specifične crte: elegancija labilne statike, figure u stavu poleta, male glave, vitki udovi, kontrasti između nježno izrađene puti i nemirnih draperija, upotreba mramora u boji; u tehničkom pogledu bušenje svrdlom, intarziranje i poliranje površina. Najvažnija Robbina djela u Ljubljani: glav. oltar s tabernakulom i anđelima u Sv. Jakobu (1730), glav. oltar u franjevačkoj crkvi (1736), monumentalni glav. oltar u uršulinskoj crkvi (1744), kerubini na oltaru Presvetog tijela u katedrali (prije 1750), te poznata Fontana kranjskih rijeka s obeliskom pred vijećnicom (1751). Poslije Robbine smrti njegov je učenik<em> Franc Rotman</em> vodio posljednju domaću radionicu oltarne arhitekture, koja već dobiva karakteristike rokokoa, a zatim i klasične smirenosti. Od stranaca radila je u Ljubljani klesarska porodica<em> Bombasi (Francesco, Luigi. Carlo)</em>. U Primorju su značajni oltari u Vipavi, Sv. Vidu kod Vipave, Hrenovicama, Košani, Lokavcu (Cussa, 1699), Ajdovščini i Kanalu.<br /> <em>Štuk.</em> Iz rane faze najznačajniji su štuko-ukrasi u kapeli sv.Franje Ksaverskog u Sv. Jakobu u Ljubljani (1669), na koru u župnoj crkvi u Velikoj Nedelji, na bivšoj fasadi crkve i refektorija minorita u Ptuju, u dvorani u zamku Begunje, u Bokalcima (1673—84), Polhovom Gradcu, u dvorani u Gradu i dvorani magistrata u Mariboru, u dvoranama u zamku u Ptuju, na hodniku i u sobama u Štatenbergu. Iz drugog razdoblja, koje prelazi u rokoko, značajni su ukrasi u štuku na fasadi crkve i refektorija dominikanaca u Ptuju, u zamku Ptuj, u Sv. Petru kod Maribora, u Rušama (1728—35), u Sv. Roku u Šmarju (1738), u zamku Hrastovec (također i reljefi), u dvorcu Branik kod Ljutomera (orijentalna i mitološka tematika, oko pol. XVIII<em> st.).</em> U trećoj fazi javljaju se izraziti elementi rokokoa (od pol. XVIII<em> st</em>.), na pr. u Brdu kod Kranja, na stubištu u zamku u Mariboru (1774). Utjecaj stila Louisa XVI<em> (</em><em>Zopfstil</em><em>)</em> vidljiv je na stubištu u Gruberovoj palači i u dvorani biskupskog dvora u Ljubljani. Primjeri su štukaturnog mramora oltari u Sv. Roku u Šmarju, u Sv. Trojici u Slovenskim goricama, u Tunjicama. Vrtna skulptura značajna je u zamku Dornava kod Ptuja, a skulptura spomen-stupova na trgovima u Ljubljani, Mariboru, Celju, Ptuju i dr.<br /> U<em> rezbarskim radovima</em> (drvo) najjače je došla do izražaja vlastita tradicija. Proces prilagođivanja domaćoj sredini jasno se opaža u kiparstvu, slikarstvu i rezbarstvu onih majstora, koji do izvjesnih granica stvaraju nezavisno, bez tuđih uzora i pomoći. Tipični su drastično-rustikalno prikazani martiriji i svetačke legende. Posebno mjesto u rezbarstvu zauzimaju kvalitetna djela franjevačke kiparske radionice u Ljubljani iz 1720—30 (proširena i izvan Slovenije u Hrv. Primorju). Kipari-rezbari gradačke škole, koji su radili u Štajerskoj, po bogatstvu svog izraza ne zaostaju za ljubljanskom franjevačkom radionicom. To su<em> Janez Jakob </em><em>Schoy</em> iz Maribora (1733; djela u Slovenjgradcu i Rušama),<em> Filip Jakob </em><em>Straub</em> (oko 1740, Schoyev učenik),<em> Jožef </em><em>Holzinger</em> (katedrala u Mariboru, Slovenska Bistrica) i dr.<br /> B. u Sloveniji do temelja je promijenio odnos prema likovnim umjetnostima, i to u svim slojevima naroda. Probudio je stvaralačku svijest i volju da se očituju vlastite umjetničke težnje. Oblici baroknog doba proželi su cijeli narod u tolikoj mjeri, da su postali gotovo istovetni s izrazom seljačkog života i pučkim umijećem do početka XX<em> st.</em><br /> LIT.:<em> J. </em><em>Wallner,</em> Beiträge zur Geschichte Laibacher Maler und Bildhauer im XVII. und XVIII. Jahrhundert, Mitteilungen des Musealvereins für Krain, Ljubljana 1890. —<em> A. Stegenšek,</em> Dekanija Gornjegrajska, Maribor 1905. — <em>Isti,</em> Konjiška dekanija, Maribor 1909. —<em> I. </em><em>Cankar,</em> Julij Quaglia, Dom in svet, 1920. — Katalog zgodovinske razstave slovenskega slikarstva, Ljubljana 1922. —<em> J. </em><em>Mal,</em> Zgodovina umetnosti pri Slovencih, Hrvatih in Srbih, Ljubljana 1924. — <em>F. Stel</em><em>è</em><em>,</em> Oris zgodovine umetnosti pri Slovencih, Ljubljana 1924. —<em> V. Steska,</em> Ljubljanski baročni kiparji, ZUZ, 1925. —<em> F. Mesesnel, </em>Portretno slikarstvo na Slovenskem od XVI. stoletja do danes, ibid. — Katalog razstave portretnega slikarstva na Slovenskem, Ljubljana 1925. — <em>F. Stel</em><em>è, </em>Stuk, Dom in svet, 1927. —<em> V. Steska,</em> Slovenska umetnost, I, Slikarstvo, Prevalje 1927. — S.<em> Vurnik,</em> K slikarstvu v Sloveniji na prehodu od XVII. v XVIII. stoletje, ZUZ, 1928 —.<em> M. Marolt,</em> Dekanija Vrhnika, Ljubljana 1929. —<em> F. </em><em>Stel</em><em>è,</em> Politični okrai Kamnik, Ljubljana 1929. —<em> Isti,</em> Celjski strop, Celje 1929. — <em>M. Marolt,</em> Dekanija Celje, I—II, Maribor 1931—32. —<em> F. </em><em>Stel</em><em>è,</em> Cerkveno slikarstvo, Celje 1934 i 1937. —<em> Isti,</em> Monumenta artis slovenicae, II, Ljubljana 1938. —<em> Isti,</em> Ljubljana kot umetnostno središče, Kronika slovenskih mest, V, Ljubljana 1938. — S.<em> Mikuž,</em> Ilovšek Franc, baročni slikar, ZUZ, 1939/40. — <em>F. Šijanec,</em> Pregled zgodovine slovenske likovne umetnosti, Umetnost, 1940 —42, 5 i 6. —<em> F. .</em><em>Stel</em><em>è,</em> Slovenski slikarji, Ljubljana 1949. —<em> F. Šijanec, </em>Slovenska umetnost v dobi renesanse in baroka, Nova obzorja, Maribor 1953. — <em>M. </em><em>Stel</em><em>è ml.,</em> Ljubljanska frančiškanska podobarska delavnica, ZUZ, 1955. — <em>Ista,</em> Ljubljansko baročno kiparstvo v kamnu, ibid., 1957. — S.<em> Vrišer,</em> Mariborski baročni kiparji, ibid. —<em> M. Železnik,</em> Osnovni vidiki za študij »zlatih oltarjev« v Sloveniji, ibid. — <em>F</em><em>. </em><em>Stel</em><em>è,</em> Umetnost baroka na Slovenskem, Vodnik po umetnostnih zbirkah Narodne galerije v Ljubljani, 1957.<tab>F. Šc.</tab><br /> BOSNA I HERCEGOVINA<br /> B. u BiH javlja se prvenstveno na predmetima umjetničkih zanata, naročito na kujundžijskim radovima, a zatim kod drugih zanatlija, pa slikara; na monumentalnim građevinama javlja se tek potkraj turske vladavine i za austro-ugar. okupacije. B. u BiH ne pretstavlja poseban umjetnički izraz. On je nastajao kao moda, pod uticajem zakašnjelog baroka u Mlecima, Austriji, Carigradu i Vojvodini. Najranije se pojavljuje oko pol. XVII v. na crkvenim metalnim predmetima i dijelovima drvenog namještaja. Priman je nesvijesno, kopiran često po istoj šabloni, a i dopunjavan drugim stilovima. Starijih lijepih primjeraka baroka u metalu ima stara pravoslavna crkva u Sarajevu, gdje se nalazi i nešto drvenarije istog stila, a i priličan broj slikarskih radova. U tom pogledu ističu se neke ikone skraja XVIII<em> v. (Bogorodica »težačka«)</em> i radovi slikara Lazovića iz prvih decenija XIX<em> v. </em>Od barokne arhitekture ističe se rimokat. crkva u Orašju kod Travnika, tekija na Buni kod Mostara i neki muslimanski nadgrobni spomenici.<tab>Đ. M.</tab><br /> CRNA GORA<br /> Najvažniji spomenici baroknog stila na teritoriju Crne Gore nalaze se u Boki Kotorskoj. Dok su to kroz prvu pol. XVII<em> st. </em>još uvijek skromna djela domaćih graditelja retardiranih renesansnih forma, uz koje se tek kasnije javljaju elementi baroka, naročito u dekoraciji, dotle kroz drugu pol. XVII i čitavo XVIII<em> st. </em>veliki procvat bokeljskog pomorstva i udaljivanje Turaka od obalnih gradića omogućuje pozivanje stranih graditelja i podizanje niza spomenika mnogo većeg formata i čistih forma novoga stila.<br /> Romanička kotorska katedrala sv. Tripuna bila je temeljito pregrađivana 15 83—1613. Majstori korčulanskih kamenarskih i graditeljskih porodica Karlića, Pavlovića i Pomenića izvršili su na njoj u to vrijeme niz velikih radova. Potres 1667 osjetljivo je oštetio Kotor i ovu katedralu. Majstor Pavlović iz Korčule i brojni drugi domaći kamenari izvršili su poslije potresa na njoj niz radova, koji imaju tipična obilježja djelâ dalmatinskih kamenarskih radionica i u stilu i u obradbi.<br /> Glavni spomenici bokeljske barokne arhitekture djela su četvorice značajnih venecijanskih graditelja: Giovannia Batista Fonte, Giuseppea Beatia, Bartola Riviere i Bernardina Maccaruzzia. — Fonta je podigao 1694 palaču Bujović u Perastu. To je monumentalna zgrada s prizemljem i dva kata. Pred prizemljem se nalazi velik trijem s lukovima, koji podržavaju terasu s ogradom od baroknih stupica. Svaki kat ima po sredini veliku biforu, a sa strane četvorokutne prozore. Slične se bifore, s prozorima oblih lukova, nalaze i na pobočnim stranama s malim balkonima. Intérieur zgrade ima reprezentativni karakter, a njezin plastični ukras bogat je i raskošan (kipovi lavova i grb na ogradi terase, korniži, menzole i stupici balkona) ; temeljito je restaurirana 1952—54. — U Perastu nije nikada dovršena župna crkva po planovima venecijanskoga graditelja G. Beatia iz 1691. Izveden je samo stražnji dio iza današnje župne crkve. Velik luk nad kapelom glavnog oltara, kapiteli pilastara i velik korniž svjedoče o ljepoti i monumentalnosti Beatieva projekta, od koga se sačuvao pojednostavnjeni drveni model. Na tom rijetkom modelu vidi se pročelje s portalom nad polukružnom skalinadom, raščlanjeno nišama i pilonima, koje se moralo završavati trokutastim zabatom, te unutrašnjost na tri broda sa transeptom i velikom kupolom. Beatieva crkva stilski pripada klasičnoj struji venecijanskog baroka, koja slijedi palladiovsku tradiciju.<br /> Mletački graditelj Bartol Riviera podigao je crkvu sv. Stasija u Dobroti (1762—73). Dok na pročelju dva velika prozora razbijaju kompoziciju i daju joj provincijski pečat, harmonični intérieur s kapelama, u kojima se nalaze bogati mramorni barokni oltari, živi pravim baroknim duhom.<br /> Najznačajniji je spomenik barokne arhitekture u Boki župna crkva u Prčanju. Kad je dužd Lodovico Manin dao 1789 dozvolu za gradnju, stanovnici su morali birati između projekta venecijanskog arhitekta Bernardina Maccaruzzia i kopije Massarieve crkve<em> dei Gesuati</em> u Veneciji. Izabran je Maccaruzziev projekt, i po njemu se prčanjska crkva počela zidati 1790. Gradnja je trajala bez prekida do 1807, da bi se nastavila tek 1867 i dovršila 1909. Taj veliki vremenski raspon osjeća se u nehomogenosti gradnje i u udaljivanju od prvotnog projekta. Crkva je stilski pod utjecajem radova venecijanskoga graditelja G. Massaria. Pročelje je u dva reda s monumentalnim portalom, koji flankiraju korintski stupovi. Niše na pročelju stvaraju barokne kontraste svijetla i sjene. Fasada se završava trokutastim zabatom. Unutrašnjost je crkve na tri broda, a na križanju srednjeg broda i transepta ima monumentalnu kupolu. Građevina se diže nad velikom skalinadom, koja, premda je iz novijeg vremena, daje cjelini izraziti barokno-prostorni scenografski pečat.<br /> Uporedo s ovim stranim graditeljima radili su i domaći, koji su postepeno primali oblike novoga stila, iako su u mnogočemu bili još uvijek vezani uz tradicije. Majstor Ivan Krstitelj Škarpa iz Starigrada na Hvaru podigao je zvonik župne crkve u Perastu, visok i elegantan, raščlanjen nizom loža, sa piramidalnim završetkom. Taj zvonik predstavlja možda najljepši primjer ovoga tipa zvonika na jadranskoj obali. Drugi domaći istaknutiji majstor Ilija Katičić izveo je 1720—25 na crkvi Gospe od Škrpjela (sagrađenoj na umjetnom otočiću ispred Perasta 1630) osmorokutni prezbiterij i kupolu. Po Katičićevim planovim na toj su crkvi radili i majstori Vuk Kandijot i Petar Dubrovčanin. Djela domaćih, danas još nepoznatih majstora, bile su sigurno i mnoge barokne bokeljske crkve, kao što su Sv. Ante u Perastu, Sv. Klara u Kotoru, Sv. Nikola u Prčanju i brojne druge.<br /> U doba baroka zidane su u bokeljskim gradićima i brojne monumentalne palače aristokracije i obogaćenog građanstva. Te palače daju pečat čitavim ambijentima, koji se često, u svojim uskim okvirima i prema mogućnostima, podređuju urbanističkim tendencijama baroknoga stila. Najljepši je primjer gradića, u kome dominira barokni pečat, Perast; u njemu niz spomenika ovoga razdoblja stvara jedinstveni i sugestivni štimung. Uz spomenutu nedovršenu monumentalnu župnu crkvu i Bujovićevu palaču treba spomenuti veliku, danas srušenu palaču obitelji Zmajević, nazvanu<em> Biskupija,</em> vrlo lijepu Zmajevićevu crkvicu-mauzolej sa osmorokutnim zvonikom, pa niz palača i kuća, danas većinom u ruševnom stanju, koje ovdje stvaraju vanrednu cjelinu. Baroknih palača ima i u drugim gradovima Boke. Ističu se medu njima palače Tripković u Dobroti, palače Pima i Grgurina u Kotoru, palače Verona, Beskuća i Luković u Prčanju i t. d. U ovoj posljednjoj sačuvali su se radovi u štuku švic. štukatera Nedrozzia. — Sasvim izuzetno mjesto u bokeljskom baroku ima crkva pravoslavnog manastira Savina nedaleko od Hercegnovog, u kome se spaja dalmatinski lokalni provincijski b. s oblicima bizant. i romaničke tradicije. Ta se crkva zidala 1777—99, a glavni joj je graditelj bio Korčulanin Nikola Foretić.<br /> Barokna plastika Boke uglavnom je produkt venecijanskog importa. Uz uobičajene standardne barokne oltare, tipične za sve naše crkve jadranskog područja, nalaze se u bokeljskom primorju mnogi radovi visokog kvaliteta. Mletački kipar Giovanni Maria Morlaiter izradio je 1746 dva anđela u župnoj crkvi u Prčanju. Mlečanin Francesco Gai izradio je 1783 kipove sv. Ivana i sv. Roka u crkvi Gospe od Škrpjela, u kojoj je glavni oltar djelo kipara A. Capellana iz Genove (1796). Među najljepše spomenike barokne plastike ide reljef<em> Navještenje</em> od venecijanskog kipara Giovannia Bonazze u crkvi sv. Stasija u Dobroti, u kojoj se nalazi i vrlo lijep mramorni barokni oltar Gospe od Ružarija. U crkvi sv. Matije u Dobroti ističe se lijep antependij s prikazom Polaganja u grob. U Kotoru je venecijanski kipar Francesco Ca’Bianca izradio 1704 raskošni mramorni oltar u crkvi sv. Klare, a 1708 reljefe na moćniku katedrale s prizorima iz života sv. Tripuna. — Rad lokalnih kamenara u baroknoj Boki prilično je skroman. On dolazi do izražaja u dekorativnoj plastici arhitektonskih spomenika mnogo više nego u samostalnim skulpturama. Treba ipak spomenuti čedan reljef Bogorodice između sv. Franje i sv. Bernardina, koji se nalazi na kotorskoj crkvici sv. Duha, a koji je 1654 izradio klesar Desiderije Kotoranin. — U posljednjem je ratu stradao u Kotoru kip mletačkog providura Pietra Duodo iz 1691, koji se nalazio u atriju palače Bisanti i bio jedan od najljepših javnih baroknih spomenika na Jadranu.<br /> Baroknim slikarstvom Boke dominira lik slikara Tripa Kokolje (1661—1713) iz Perasta. Već kao mladić stupio je u vezu s bokeljskim porodicama Bujovića i Zmajevića. Školovao se u Veneciji, o čemu svjedoče njegova djela, ali o njegovu školovanju nema nikakvih konkretnih podataka. Glavno mu je djelo slikarski ukras svetišta Gospe od Škrpjela, koji je izradio po uputama i po narudžbi Zmajevićevih. Najranije su mu kompozicije s likovima proroka i sibila. Iznad tih slika, koje se nalaze na donjem dijelu uzdužnih zidova crkve, izradio je velika platna s prizorima<em> Silaska sv. Duha, Bogorodičine smrti</em> i<em> Prikazanja u hramu,</em> dok je na luku iznad glavnog oltara naslikao veliko<em> Krunisanje Bogorodice.</em> Te kompozicije znače velik napredak, premda je presmion zadatak uvjetovao izvjesne nedostatke. Najveći domet postigao je Kokolja u prizorima na stropu, gdje je, oko centralnog prizora<em> Uznesenja Bogorodice</em>, prikazao niz scena iz Marijina života, skupine letećih anđela i dekorativne košarice svježega cvijeća. U nekima od tih kompozicija postigao je spontane realizacije visokog kvaliteta, a s mrtvim prirodama unio je u naše slikarstvo novu, dotad nepoznatu tematiku. Kokoljine slike u Gospi od Škrpjela jako su iskvarene restauriranjem, ali ipak pokazuju mnoge bitne karakteristike Kokoljine umjetničke fizionomije. Slike, koje je Kokolja izradio ispod pjevališta dominikanske crkve u Bolu na Braču 1713, a prikazuju dominikanske svece i košarice cvijeća grupirane oko središnjeg prizora s apoteozom sv. Dominika, neosporno potvrđuju njegovo autorstvo stropa Gospe od Škrpjela. — Osim. ovih slika u Gospi od Škrpjela ima u Boki i drugih Kokoljinih djela. U samostanu sv. Ante u Perastu nalaze se dvije njegove kompozicije sa čudesima sv. Antuna, te dva njegova platna s likovima svetog Paskala Bajlona i sv. Ivana Kapistrana. U crkvici sv. Ane iznad Perasta nalazi se njegova ranija freska sa signaturom i zapisom na hrv. jeziku. Njegov se potpis nalazi i na dvjema platnima, koja su se nalazila u župnoj pinakoteci u Prčanju, a sada su u Galeriji u Cetinju. Sačuvali su se u Perastu i slikarov<em> Autoportret,</em> te portret plemića i ratnika Vicka Bujovića, dok su na zidovima Zmajevićeve<em> Biskupije</em> jedva danas vidljivi veliki Kokoljini dekorativni pejzaži, koje je slikar bio izradio za dvorac svojih mecena. Stilski Kokolja slika na način Palme Mlađeg i pod utjecajem manirizma Palminih sljedbenika, te venecijanskog slikarstva druge pol. seicenta. Mogu se u njegovu djelu osjetiti i odjeci flamanskih struja, koje su prodrle u slikarstvo Venecije. U velikom Kokoljinu opusu osjeća se s jedne strane talent i snaga slikara, a s druge niz nedostataka, koji su posljedica provincijske sredine, u kojoj je živio. — Osim Kokolje Boka je dala još dva slikara, koji su se istakli van rodnoga grada: Antun Mazarović slikao je vladarske portrete na dvorovima u Beču i Varšavi, a Gianantonio Lazzari-Vuković bio je đak Liberia i Langettia, ugledan slikar u Veneciji i učitelj istaknute mletačke slikarice Rosalbe Carriere. — Među djelima baroknih venecijanskih slikara u Boki treba naročito spomenuti<em> Raspelo</em> Gianbattiste Piazzette u župnoj pinakoteci u Prčanju ;<em> Sv. Roka</em> Francesca Fontebassa u Gospi od Škrpjela ; portret pomorca Bronze, veoma blizak načinu Alessandra Longhia, u muzeju u Perastu; odličan portret biskupa Lukovica u župnoj pinakoteci u Prčanju; slike Solimana i Novellia u crkvi sv. Stasija u Dobroti, te mnoga druga platna po bokeljskim kućama i crkvama. — Indirektno pada u bokeljsko barokno slikarstvo i djelovanje obitelji Rafajlović, koja je, u toku nekoliko generacija, kroz XVIII i prvu pol. XIX<em> st.,</em> slikala ikone po bizant. shemama unoseći niz ličnih crta i odjeke baroknog stila. — U crkvama Boke nalaze se i mnogi vrlo vrijedni predmeti umjetnog obrta, naročito zlatarstva i crkvenog ruha, koji svjedoče o bogatstvu bokeljskih mjesta i njihovim kontaktima sa evr. centrima, a naročito s Venecijom.<br /> LIT.:<em> P. Butorac,</em> Dela Tripa Kokolje u svetištu Gospe od Škrpjela, Nova Evropa, 1934. —<em> N. Luković,</em> Prčanj, Kotor 1937. —<em> K. Prijatelj,</em> Slikar Tripo Kokolja (1661—1713), Rad JA, 1952, 287. —<em> M. Zloković,</em> Građanska arhitektura u Boki Kotorskoj u doba mletačke vlasti, Spomenik SAN, 1953, CIII. —<em> J. Zdravković,</em> Bujovićeva palata u Perastu i njena restauracija, Anali Historijskog instituta u Dubrovniku, Dubrovnik 1956. —<em> K. Prijatelj,</em> Umjetnost XVII i XVIII stoljeća u Dalmaciji, Zagreb 1956. —<em> Isti,</em> Tripo Kdkolja, Stvaranje, 1957, 6.<tab>K. Plj.</tab><br /> <em>VIDI PRILOG</em>",1,barok.pdf,
BOSNA I HERCEGOVINA,445,"<strong>BOSNA I HERCEGOVINA,</strong> jedna od šest nar. republika u sklopu FNR Jugoslavije; obuhvaća 51.564<em> km</em><sup>2</sup> sa 2,843.486 <em>st</em><em>.</em> (1953). Zauzimajući sjeverozap. dio Balkanskoga poluotoka, ona ima centr. položaj u odnosu na Hrvatsku, Srbiju i Crnu Goru, s kojima graniči. S Jadranskim je morem povezuje dolina rijeke Neretve. Na teritoriju BiH mogu se razlikovati tri geogr. oblasti. Oblast žitarica proteže se duž sjev. granice Bosne, juž. od Save. Na nju se nadovezuje planinsko-stočarska oblast, koja u jugozap. Hercegovini prelazi u oblast juž. kultura. Ime Bosna<em> (Bosona) </em>javlja se prvi put kod Konstantina Porfirogeneta sredinom X<em> st. </em>kao naziv za područje oko gornjega toka rijeke Bosne, dok je Hercegovina (»hercegova zemlja«) dobila ime po hercegu Stjepanu Vukčiću (pol. XV<em> st.).</em> Obje zemlje, koje presijecaju rijeke Bosna i Neretva, povezane su Ivan-sedlom. — Područje današnje BiH nije uvijek tvorilo jedinstveni polit. teritorij. Oko male prvobitne Bosne X<em> st.</em> na gornjem toku rijeke Bosne, okupljaju se tek postepeno ostala područja srednjovj. Bosne:<em> Sol</em> u sjeveroist. Bosni (Tuzla—Bijeljina—Zvornik),<em> Usora</em> oko donjeg i srednjeg toka rijeke Bosne (Bos. Brod—Doboj—Žepče—Brčko),<em> Donji Kraji </em>na gornjoj Sani i Vrbasu (Jajce—Kotor na Vrbanji—Ključ), <em>Zapadne Strane</em> ili<em> Završje</em> ist. od rijeke Cetine (Glamoč—Livno —Duvno),<em> Krajina</em> u primorju od Omiša do Neretve,<em> Hum</em> s Blagajem i<em> Zahumlje</em> od granica Dubrovnika do Neretve,<em> Trebinje </em>i<em> Podrinje</em> (Foča—Pljevlja—Čajniče).<br /> Naseljena već u paleolitiku, BiH doživljava visok kult. razvoj u neolitiku (Butmir, Lisičići) i kasnije u brončano i željezno doba (Glasinac). U doba rim. osvajanja stanovništvo zemlje su Iliri, ponegdje miješani s Keltima. Taj etnički sloj daje poseban biljeg čitavoj civilizaciji na području BiH sve do naseljivanja Slavena na Balkanskom poluotoku. Poslije pada Zapadnorim. carstva, zemlja je kratko vrijeme pod vlašću Ist. Gota, a zatim Bizanta. U VII<em> st.</em> ovo područje stalno naseljuju Slaveni. Od pol. XII<em> st. </em>Bosna je banovina pod banom Borićem, koji je u vazalnom odnosu prema ugar. kralju. Nakon kratkotrajne bizant. vladavine (do 1180) u Bosni se pod »velikim banom« Kulinom sređuje drž. uprava i počinje borba za samostalnost. U to vrijeme prodire u Bosnu i bogumilstvo, koje će ostaviti vidljive tragove u likovnoj umjetnosti (stećci, minijature). Pod izlikom borbe protiv bogumila vode ugar. vladari preko dva stoljeća, od poč. vladanja bana Matije Ninoslava (1232) sve do dolaska Turaka, ratove protiv Bosne. Došavši potkraj XIII<em> st.</em> pod vlast hrv. knezova Šubića, Bosna se oslobađa 1322 te vlasti. Za Stjepana Kotromanića u prvoj pol. XIV<em> st.</em> vlast se bos. bana proširuje na Usoru, Sol, Završje i Hum. Njegov nasljednik Tvrtko I (1353—91) proširuje i dalje vlast bos. vladara. God. 1390 on se naziva kraljem Bosne, Dalmacije, Hrvatske, Primorja i Raške. U to vrijeme, kad je bos. država dostigla vrhunac svog razvoja, postavljeni su i temelji moći vlasteoskih rodova Hrvatinića, Kosača i Radinovića. Poslije Tvrtkove smrti dolazi u zemlji do nereda i dinastičkih borba. Kralj. vlast, ukliještena između feudalaca, Madžara i Turaka, sve više slabi. Unutrašnje borbe podgrizaju otpornu snagu, i Turci se već 1435 —36 učvršćuju u Vrhbosni. Posljednji bos. kralj Stjepan Tomašević ne može više zaustaviti Turke, koji 1463 osvajaju Bosnu, a 1481 Hercegovinu. Stotinu godina kasnije Bosna postaje turski pašaluk. Četiri stotine godina turskog vladanja ostavilo je dubokih tragova u zemlji. God. 1878 dobiva Austro-Ugarska mandat za okupaciju, a 1908 proglašuje aneksiju BiH. Slom Austro-Ugarske 1918 značio je oslobođenje naroda BiH od strane vlasti i ulazak u zajednicu s drugim južnoslav. narodima.<tab>M. Šr.</tab><br /> <strong>Arheologija.</strong> Sistematskom radu na arheol. istraživanju Bosne i Hercegovine pristupa se poslije 1888, kad je u Sarajevu osnovan Zemaljski muzej. Već u prvim godinama rada ove ustanove stručnjaci obilaze neke terene, na kojima sistematskim istraživanjima ustanovljavaju mogućnosti arheol. zahvata. Veći dio značajnijih nalazišta otkriven je, međutim, prilikom građevinskih radova.<br /> Među prve zamašnije radove idu istraživanja prethist. tumula na Glasincu, gdje je 1888—97 istraženo preko 1200 gromila. Prigodom izgradnje rudnika u Gradini kod Srebrenice došlo je između 1890 i 1892 do iskopavanja nekoliko građevina starog rim. municipija<em> Domavia.</em> Nalazom grobova u Potocima kod Mostara i bazilike u Zenici načeti su problemi kulturnog razvoja BiH u doba Seobe naroda. Kod izgradnje poljoprivrednog dobra u Butmiru kod Sarajeva 1893 naišlo se na značajno neolitičko naselje, na kome je vršeno intenzivno istraživanje do 1896. Oko toga doba iskopavani su ostaci rim. naselja u Ilidži kod Sarajeva. God. 1895 i 1896 radi se na otkrivanju bogatih nekropola u Sanskom Mostu i Ribiću, a u isto doba i na otkrivanju sojeničkog naselja u Ripču. God. 1896 započinju istraživanja u Delminiju, a 1897 otkriva se u Konjicu prvi mitrej. God. 1899 počinju radovi na otkopavanju kasnoant. vile na Mogorjelu, a godinu dana kasnije rad na istraživanju sojeničkog naselja u Donjoj Dolini kod Bosanske Gradiške. Istraživanja u Novom Šeheru teku 1906—08.<br /> Poslije 1910 terenski radovi pomalo zaostaju, budući da su stručnjaci zauzeti izgradnjom nove zgrade Zemaljskog muzeja. U kabinetima se oko toga doba vrše izrade sintetičkih studija dotadašnjih nalaza za proslavu 25-godišnjice<em> Glasnika.</em> U toku rata 1914—18 terenska arheol. djelatnost stagnira, a poslije toga gotovo potpuno zamire. Dugi niz godina Zemaljski muzej se gotovo bori za opstanak. Uoči Drugoga svjetskog rata istraživačka aktivnost dobiva nešto vidnije oblike, ali i ova nastojanja propadaju u doba okupacije 1941—44.<br /> Od 1947 naglo se aktivira istraživački rad, koji se razvija otkrivanjem dotad nepoznatih nalazišta paleolitičkih kultura, kao i iskopavanjem novih neolitičkih nalazišta u BiH. Posebna se pažnja obraća pitanju etnogeneze Ilira, pa se vrše revizije nalaza sa Glasinca. U okvirima ant. arheologije vrše se istraživanja ekonomskih uslova BiH u sklopu rim. privrede, kao i učešća Ilira u oblikovanju umjetnosti kasne antike. U srednjovj. arheologiji prvo mjesto zauzima intenzivno i svestrano proučavanje ekonomike feudalnog društva, te lokalnih umjetničkih dostignuća, koja su ovdje uslovljena pojavom bogumilstva. Među značajnije radove ubraja se iskopavanje neolitičkog naselja u Biloj kod Travnika, Lisičićima kod Konjica i u Zelenoj pećini poviše izvora Bune. Na gradini u Zecovima kod Prijedora istraženo je nalazište s ostacima naselja slavonske kulture, a u Višićima kod Čapljine iskopani su ostaci velikog poljoprivrednog imanja s kraja I<em> v.</em><br /> Istraživačke radove objavljuje uglavnom <em>Glasnik Zemaljskog muzeja Bosne i Hercegovine.<tab>Đ. Br. </tab><br /> </em><strong>Kameno doba.</strong> Ostaci materijalne kulture starijeg kamenog doba u BiH bili su donedavna nepoznati. U posljednje vrijeme istražena su, međutim, dva lokaliteta na Usori, jugozap. od Doboja — Crkvina i Kamen (Crkvina II) — na kojima je nađeno paleolitsko kameno oruđe (moustérien-aurignacien-solutréen).<br /> Neolit je relativno dobro istražen, tako da su danas već poznati osnovni kulturni rejoni i hronologija toga perioda. U neolitu se mnogo razlikovao hercegovački od bosanskog kulturnog izraza: hercegovački nosi izrazito mediteranske karakteristike, dok bosanski pripada kontinentalnom, pretežno podunavskom kult. ambijentu.<br /> Najstarija faza neolita u Hercegovini obilježena je tzv.<em> impresso</em>-keramikom, koja je dobro poznata u čitavom mediteranskom prostoru. U srednjem neolitu pored<em> impresso-</em>keramike dolazi crno i smeđe glačana keramika. Mlađi neolit zastupljen je keramikom koja nosi krivolinijske, simboličke i realističke pretstave. Ta je dekoracija u mlađem neolitu izvedena tehnikom urezivanja, inkrustacije i bojenja crvenom bojom. Stariji neolit je zastupljen u Crvenoj Stijeni III iznad doline Trebišnjice. Lokalitet se, doduše, nalazi na crnogorskoj strani Trebišnjice, ali pripada bez sumnje istom arealu kao i područje Hercegovine. Ovdje nema glačanih sjekira, nego samo sitnog kremenog oruđa. Srednji neolit je nađen u Zelenoj Pećini III, nad izvorom Bune u Blagaju, dok je najtipičniji pretstavnik mlađeg neolita naselje u Lisičićima kod Konjica. U starijem i srednjem neolitu naselja su pećinski zakloni<em> (abris),</em> dok su Lisičići naselje na otvorenom polju. Južnjačka sklonost ka dekorativnosti je naglašena u Lisičićima, gdje je na jednom loncu pretstavljena čak i scena lova.<br /> Stariji neolit u Bosni nije još dovoljno ispitan. Njemu će vjerojatno pripadati jedno naselje u Kraljevinama kod Novog Šehera, koje ima neke karakteristike campigniena. Srednji neolit je zastupljen u Kaknju, Lugu kod Goražda i Gornjoj Tuzli. U Kaknju su jako vidljivi kulturni elementi Danila kod Šibenika; oni se posebno očituju u izradi kultne posude sa četiri noge i visokom drškom. Sa ovim se elementima miješaju i podunavski uticaji čiste geometrijske ornamentike. U Lugu je posebno zapažena kanelirana dekoracija starije vinčanske kulture, a keramičkom materijalu u Gornjoj Tuzli daje obilježje obojena linearna ornamentika. U Bosni je jednako kao i u Hercegovini dekoracija keramičkih proizvoda dosegla najviši domet tek u mlađem neolitiku. Taj domet pretstavlja u prvom redu butmirski dekorativni stil na grnčariji, zastupljen na nalazištima u Butmiru kod Sarajeva, Nebu u dolini Bile i drugom naselju u Kraljevini kod Novoga Šehera. Osnovnu karakteristiku tog stila čine trakasti motivi, a najljepši primjerci keramike dekorirani su savršeno formiranim spiralnim ornamentima. Sjeveroist. Bosna je u ovom periodu nastanjena stanovništvom koje pripada mlađoj vinčanskoj kulturi; na keramici tog područja dolazi gotovo isključivo kanelirana dekoracija (Tuzla, Gornja Tuzla, Gornja Slatina, Matić, Koraj).<br /> LIT.:<em> V. Radimsky</em> i<em> M. Hoernes,</em> Die neolithische Station von Butmir, I, Sarajevo 1895. —<em> F. Fiala</em> i<em> M. Hoernes,</em> Die neolithische Station von Butmir, II, Sarajevo 1898. —<em> Ć. Truhelka,</em> Kulturne prilike Bosne i Hercegovine u doba prehistoričko, GZMBiH, 1914, str. 47—67. —<em> A. Benac,</em> Neolitsko naselje Nebo i problem butmirske kulture, Ljubljana 1952. —<em> Đ. Basler,</em> Paleolitski nalaz na Usori, GZMBiH, 1953. — <em>S.</em><em> Brodar,</em> K otkritju kamenih industrij ob Usori, ibid. —<em> A. Benac,</em> Crvena Stijena, ibid., 1957. —<em> Isti,</em> Zelena Pećina, ibid. — <em>M. Brodar,</em> Crvena Stijena, ibid. — <em>Đ. Basler,</em> Paleolitski nalaz na Crkvini u Makljenovcu, ibid. —<em> A. Benac</em> i<em> M. Brodar,</em> Crvena Stijena, ibid., 1958. —<em> A. Benac,</em> Neolitsko naselje u Lisičićima kod Konjica, Sarajevo 1958.<br /> <strong>Bakreno doba.</strong> Bakreno doba u BiH mogu zasada da ilustruju samo ostave i pojedinačni nalazi bakrenog oruđa. Isto tako nije ni na jednom kasnoneolitskom nalazištu utvrđena paralelna upotreba kamenih i bakrenih oruđa. Zato se ne može ni govoriti o nekom halkolitskom periodu u BiH u smislu kulturnog miješanja. Dosad je u BiH zabilježeno 21 nalazište bakrenih oruđa. Neuporedivo veći broj ovih nalazišta otpada na Posavinu i sjev. dijelove Bosne, nego na juž. Bosnu i Hercegovinu. To znači da je sa te strane i došlo poznavanje bakra u ove oblasti.<br /> U starijoj fazi bakrenog doba upotrebljavaju se u BiH sjekire i klinovi koji sasvim imitiraju kamena oruđa. Ova faza je, uglavnom, vezana za sjev. Bosnu. U drugoj fazi se javljaju nadžaci i budaci, a u trećoj lepezaste i povijene sjekire, koje se već formalno vežu za bronzano doba. — Ovaj period je ustvari bio vrlo kratkotrajan i može se staviti na početak ← II milenija.<br /> LIT.:<em> B. Čović,</em> Nekoliko manjih preistoriskih nalaza u Bosni i Hercegovini, GZMBiH, 1957, str. 246.<br /> <strong>Bronzano doba.</strong> U BiH se ne može govoriti o uobičajenim kulturnim fazama bronzanog doba, poznatim iz srednje Evrope ili juž. Balkana i Egeje. Naši krajevi su u tom periodu imali svoj poseban razvoj. Starije bronzano doba u BiH je obilježeno punim razvojem tzv. slavonske kulture i datirano u razdoblje ← 1800 do ← 1600. — Od srednjeg bronzanog doba (← 1600 do ← 1300) treba u ovoj oblasti računati sa protoilirskim etničkim elementom. Za Hercegovinu su karakteristična naselja tipa gradine Varvare kod Prozora (keramika sa urezanim šrafiranim trouglovima i sitnim girlandama), a za Bosnu nekropole sa kamenim tumulima u ist. i jugozap. krajevima — uključujući tu i dio glasinačkih nalaza.<br /> Mlađe bronzano doba (← 1300 do ← 900) je period najbujnijeg umjetničkog ukrašavanja metalnih izrađevina. U to vrijeme razrađen je poseban geometrijski stil urezanih ornamenata, koji posebno dolazi do izražaja na oružju, ukrasnim pločama i plosnatim ogrlicama. Pored velikog broja metalnih nalaza u tumulima glasinačkog tipa, ovaj stil je konstatovan na objektima iz Velikog Mošunja kod Travnika, Tešnja, Grapske kod Doboja, Krehina Graca kod Ljubuškog itd. To je i doba fibula tipa Peschiera i jednopetljastih lučnih fibula sa trougaonom nogom.<br /> LIT.:<em> V. Ćurčić,</em> Gradina na vrelu Rame, prozorskog kotara, GZMBiH,. 1900, str. 99 — 118. —<em> Ć. Truhelka,</em> Prehistorijski nalazi u Bosni i Hercegovini, ibid., 1906 i 1907. —<em> Isti,</em> Jedan odličan nalaz brončane dobe iz Velikog Mošunja (Lašva), ibid., 1913, str. 325—335. —<em> Isti,</em> Kulturne prilike Bosne i Hercegovine u predhistorijsko doba, ibid., 1914. —<em> J. Korošec,</em> Pećina Hrustovača, novi lokalitet slavonske kulture, ibid., 1946. —<em> A. Benac</em>, Završna istraživanja u pećini Hrustovači, ibid., 1948. —<em> Isti,</em> Istraživanja prehistorijskih nalazišta u dolini Bile, ibid., 1949—50. —<em> Isti,</em> Vaza bronzanog doba iz Bos. Rače, ibid., 1956. — <em>A. Benac</em> i<em> B. Čović,</em> Glasinac, I, Sarajevo 1956.<strong><br /> Željezno doba.</strong> Najstariji dosad poznati željezni predmeti iz BiH pripadaju samom početku posljednjeg milenija pr. n. e., a nađeni su u nekoliko grobova kasnog bronzanog doba na Glasincu. Radi se o nakitu (prstenje, narukvice), najvjerojatnije uvoženom. Pravo željezno doba u BiH otpočinje tek sa uvođenjem željeza u širu upotrebu za izradu oruđa i oružja (oko ← 800) i sa početkom domaće metalurgije željeza (u toku ← VIII<em> v.).</em> Kao preist. period, željezno doba traje u BiH do I<em> v.,</em> upravo do definitivnog učvršćenja rim. vlasti u ovim krajevima (god. 9).<em> Starije</em> željezno doba obuhvata prva tri (←VIII do ←VI), a<em> mlađe</em> posljednjih pet (←V do I) vjekova ovog perioda. U toku starijeg željeznog doba ilirska kultura u BiH doživljava svoj najveći procvat, izdvajajući se originalnim oblicima oružja, nakita i keramičkih izrađevina, ali čuvajući još neke tradicije bronzanodopske podloge na kojoj je iznikla, na prvome mjestu strog, pretežno pravoliniski geometriski ornamenat, kojim se dekoriraju različiti ukrasni i upotrebni predmeti od metala, kosti i gline. Originalna i konzervativna, ilirska kultura starijeg željeznog doba nije ipak izolovana. Ekonomske veze sa susjednim i daljim krajevima dosta su jake. Pored proizvoda osnovne privredne grane, stočarstva, izvoženo je vjerovatno i željezno oružje, a razvijena domaća proizvodnja bronzanog nakita zahtijevala je uvoz kositra i djelomično bakra. Uvožene su i znatne količine jantara, najvjerovatnije posredničkim lancem razmjene sa Baltika. Za potrebe vladajućeg sloja uvoženo je iz Grčke luksuzno bronzano posuđe i dijelovi ratničke opreme.<br /> Naselja su, u nizinskim krajevima, pretežno zbijenog tipa, uz velike rijeke izgrađena na principu sojenica (Donja Dolina na Savi, Ripač na Uni); u planinskim krajevima, naročito kraškim, preovladava tip razbijenog stočarskog naselja. I u jednim i u drugim zgrade su pretežno ili isključivo od drva. Najznačajniji objekti vojne (obrambene) arhitekture ovog doba su t. zv. gradine, podignute u pravilu na prirodno branjenim uzvišenjima, utvrđene bedemom ili sistemom bedemâ od kamene, kameno-zemljane ili zemljane konstrukcije, koja je vjerovatno bila ojačana drvenim fortifikacionim objektima (palisade, kule?). Pretežan dio gradina služio je samo za odbranu; manji broj imao je karakter stalnih utvrđenih naselja. Neke od ovih gradina osnovane su još u bronzano doba, ali najveći dio pripada ilirskoj kulturi željeznog doba; to je svakako u vezi sa društvenim i polit. razvojem ilirskih plemena ovog doba i karakterom njihovih međusobnih odnosa.<br /> Na značajnu ulogu kulta mrtvih u religioznom i društvenom životu Ilira ovoga doba ukazuje pažnja s kojom su vršeni sahranjivanje i posmrtni obredi i bogatstvo različitih priloga (oružja, posuđa, ponekad opreme za konja) u grobovima. U ritualu se osjećaju znatna variranja: u sjev. krajevima mrtvi se pokopavaju u »ravnim grobovima«, a bronzanodopska tradicija spaljivanja održava se veoma dugo paralelno sa pokopavanjem; u juž., planinskim krajevima mrtvi se sahranjuju u kamenim ili zemljanim tumulima (»gromile«, »gomile«), koji ponekad, naročito u Hercegovini, dostižu monumentalne razmjere (preko 50<em> m</em> u prečniku i do 5 <em>m</em> visine). U mlađe željezno doba u cjelokupnom načinu života Ilira u BiH ne dolazi do znatnijih promjena. Ovo doba se, ipak, izdvaja nekim posebnim obilježjima i razvojnim tendencijama. U sitnoj domaćoj proizvodnji (keramika, nakit, pa i oružje) osjeća se izvjesna iscrpljenost, osiromašavanje i propadanje domaćih oblika i ornamentike. Vodeća grupacija starijeg željeznog doba BiH — Glasinac — sada se potpuno gasi. Strani kulturni uticaji nalaze se u stalnom porastu. Naročito jača grč. uticaj, koji se širi i kontinentalnim putovima i preko kolonija na Jadranu. Povećava se uvoz grč. zanatskih proizvoda (šljemovi, knemide, bronzano i zemljano posuđe, nakit), a domaća metalna, a donekle i keramička produkcija sve više prima i kopira strane oblike ili tehničke i dekorativne elemente. Grč. uticaju, ako ne i direktnom učešću, treba pripisati i nastanak monumentalnih »kiklopskih« zidova na »gradini« u Ošanićima kod Stoca, koja pripada ovom dobu, a koja je — izgleda — bila centar helenizovanog ilirskog plemena Daorsa. Od ← IV v. počinju se osjećati i uticaji Kelta, koji zaposjedaju susjedne krajeve, sjev. od Save. Oblici keltskog nakita, rjeđe i oružja, ulaze u široku upotrebu i takođe se kopiraju. Ilirska kultura u BiH, na taj način, gubi u ovo doba znatno od svoje karakteristične individualnosti. Ekonomski, to ipak nije rezultat slabljenja: uvoz brojnih stranih izrađevina dokaz je pojačanih ekonomskih veza i kupovne moći ilirskog stanovništva BiH u ovo doba. Politički, mlađe željezno doba je vrijeme kada dolazi do definitivnog formiranja velikih plemenskih zajednica, poznatih iz izvora pod imenima Japoda, Mezeja, Desidijata, Ardijeja, Delmata i dr.<br /> LIT.:<em> Ć. Truhelka,</em> Kulturne prilike Bosne Hercegovine u doba prehistoričko, GZMBiH, 1914. —<em> A. Benac</em>, Kulturna istorija BiH, Sarajevo 1955. <em>— A. Benac</em> i<em> B. Čović,</em> Glasinac, II, Sarajevo 1957.<tab>A. Ben.</tab><strong><br /> Iliri.</strong> Kulturna zaostavština Ilira iz prethistorijskog doba u BiH ogleda se, uglavnom, u relativno velikom broju ostataka arhitekture na gradinama i u sojeničkim naseljima, zatim u keramičkim i metalnim proizvodima. Zidovi utvrđenih ilirskih naselja sastojali su se od drvenih ograda, zemljanog ili kamènog nasipa, a ponegdje i od suhozidine. Jasnije podatke o ilirskoj kući u posavskim krajevima dalo je istraživanje sojeničkog naselja u Donjoj Dolini. Od grobne arhitekture naročito su značajni kameni i zemljani tumulusi, a od predmeta uže likovne i primijenjene umjetnosti mali glineni kipovi idola iz sojeničkog naselja u Ripču, te keramičke posude i predmeti od bronze i željeza. Finiji proizvodi nabavljeni su iz grč. radionica, čije su izrađevine s vremenom donekle utjecale na razvoj ukusa i umjetničkih vještina ilirskih majstora. Pod tim utjecajima prave Japodi u toku I<em> v. </em>na kamenim urnama prikaze kultnih scena, koje su bliske scenama iz grč. arhaične umjetnosti. Daorsi kuju u II <em>v</em>. bakreni novac potpuno po grč. uzoru. U prvim vjekovima nove ere pod utjecajem rim. umjetnosti Iliri prikazuju ljudske likove u kamenim reljefima. Tako su brojni nadgrobni spomenici s poprsjem pokojnika, a značajni su i prikazi božanskog para Vidasusa i Thanae, otkriveni na nekoliko mjesta u zap. Bosni. Dosta neobična arhitektura i ukrasi kasnoantičkih bazilika u BiH vuku — kako se čini — također podrijetlo iz umjetničkih shvatanja ilirskog življa toga doba, donekle pod utjecajem Istočnih Gota.<br /> <strong>Sojenice.</strong> One su otkrivene u Donjoj Dolini kod Bosanske Gradiške i u Ripču kod Bihaća; oba su naselja ilirska. Naselje u Donjoj Dolini iz kasnog je brončanog doba, a oba mjesta dolaze do punog razvoja u starije i mlađe željezno doba. Naselje u Ripču postojalo je još u rimsko doba, a možda i u ranom Srednjem vijeku. Bolje je istraženo naselje u Donjoj Dolini. Ono je relativno velikih razmjera; kontinuitet nastavanja odražava se u kulturnom sloju, debelom mjestimično i do 9 m. Ležalo je pored desne obale Save, na neznatno uzdignutim prirodnim terasama. Kuće su, slijedeći konfiguraciju tla, građene u nizu, usporedno s tokom rijeke. Naselje je prema rijeci bilo ograđeno plotom od pletera. Uzvodni rub sela bio je zaštićen dvostrukim redom palisada, između kojih je bila nabijena zemlja. Kuće su bile četvrtaste osnove i zapremale površinu od oko 25 m<sup>2</sup>. Polovinu zgrade čini prostorija s ognjištem i bez tavanice, dok je ostali dio pregrađen u dvije prostorije sa stropom. Tako dobiveni tavan služio je za ostavu žitarica, smještenih u velike zemljane posude. Podnice su od dasaka, zidovi od oblica sa tesarskim preklopima na uglovima. Krov je od daščica i od snopova stabljikâ žitarica. Pred kućama su trijemovi. Ognjište je od nabijene zemlje. Između kuća su terase od oblica na sohama, a na više položaje izlazi se preko rampe od dasaka. Naselje u Ripču smješteno je usred Une. Prema građevnim ostacima zaključuje se, da je način gradnje i upotrebe građevinskog materijala u Ripču vrlo sličan načinu u Donjoj Dolini, naročito izradba zidova i podova. Sohe, nosači zgrade, većinom su od hrastovine, a zidovi kuća od jelovine.<br /> LIT.:<em> V. Radimský,</em> Prethistorička sojenica kod Ripča u Bosni, GZMBiH, 1895. —<em> Ć. Truhelka</em>, Sojenica u Donjoj Dolini, GZMBiH, 1904. —<em> V. Ćurčić, </em>Rezente Pfahlbauten in Dolina an der Save, Wien 1913. —<em> A. </em><em>Benac</em><em>,</em> Kulturna istorija Bosne i Hercegovine, Sarajevo 1955.<strong><br /> Grčko i rimsko doba.</strong> Okolnosti, pod kojima je grčki i rimski svijet utjecao na kulturni razvoj u BiH, različite su: utjecaji grč. kulture proizašli su iz trgovačkih veza, dok je rim. kultura prodirala kao posljedica političke prevlasti Rima u Iliriku. O grč. se dobu u punom smislu riječi ne može govoriti, jer je to ustvari doba političke samostalnosti Ilira i njihovih slobodnih veza sa susjedima.<br /> Grč. kulturnom utjecaju bilo je prvenstveno izloženo pleme Daorsa na donjoj Neretvi, ali se izvjesne veze mogu naslućivati i u umjetničkim ostvarenjima kod plemena Japoda u sjeverozap. Bosni. Grč. utjecaj kod Daorsa naročito se primjećuje u njihovom građevinarstvu i izradi keramičkih posuda i novaca u ← III i ← II <em>v.</em>, o čemu svjedoče ostaci na gradini poviše sela Ošanića. Ukrasi na urnama iz Ribića i na steli iz Golubića kod Bihaća, iz I <em>v.</em>, dopuštaju pretpostavku, da su na proizvode Japoda periferno utjecali proizvodi grč. umjetnog obrta.<br /> Period rimskog nadiranja prema unutrašnjosti Ilirika datira ioš od konca ← III <em>v.</em>, ali se vlast Rima učvršćuje tek pobjedom 9 god. Rim prodire u BiH uglavnom tekovinama svoje materijalne civilizacije. Na prvome mjestu treba spomenuti izgradnju solidne cestovne mreže, čija su ishodišta bili jadranski gradovi Salona i Narona. Izgradnjom te mreže pospješen je uvoz predmeta umjetnog obrta. S uvozom građevinskog materijala pristizali su i zanatlije, koji su ovdje podizali zgrade na način normirane rimske arhitekture. S vremenom se razvila i vlastita proizvodnja kvalitetnog građevinskog materijala.<br /> Ant. kultura bila je gradskog karaktera. To je bila novost za veći dio ilirskog područja. Primjer sistematske primjene urbanizacije jest izgradnja foruma u starom Delminiju, današnjem Duvnu, a isto tako i izgradnja naselja sa statusom kolonije na mjestu današnje Ilidže kod Sarajeva. Na forumima su se, osim zgrada za administraciju, nalazili još i hramovi za državni kult. Javna arhitektura u zaleđu rim. provincije Dalmacije, a u nju je išla i današnja BiH, bila je manjih razmjera i skromno opremljena. Privatne kuće bogatijih građana bile su ukrašene podovima od mozaika i zidnim slikarijama. Gradovi su osnivani u župnim predjelima, a u početku su imali otvoreni karater. Tek kasnije, pojavom seobe naroda, izgrađuju se zaštićena pribježišta za građane i skloništa za imovinu. Rim. civilizacija donosi u zanatstvo ovih krajeva alat i navike, kakvi su se s manjim izmjenama zadržali i do današnjeg dana. U javnom ophođenju Iliri su od Rimljana preuzeli lat. jezik, a u pomanjkanju vlastite pismenosti služili su se lat. pismom.<br /> Umjetnički spomenici vrlo su rijetki. Finija su djela uvožena, ali je i na samom terenu bilo pokušaja da se stvaraju umjetnička djela, no ona nisu prelazila dostignuća boljeg obrta. U vrijeme propadanja rim. moći, sredinom III<em> v.,</em> na predmetima likovnih umjetnosti i umjetnog obrta zapaža se skretanje u pravcu »barbarizacije« ukusa i tehničke vještine. Očito je, da je izrada takvih predmeta došla isključivo u ruke domaćih, upola doučenih majstora. Umjesto klasičnih oblika i izraza, likovi prelaze u plošnost i bezizražajnost lica, a slaba obrada kamena pokazuje zanatsku nedoučenost izvođača. Bosansko-hercegovačko zaleđe provincije Dalmacije u to je doba nešto manje izloženo pljačkaškim pohodima barbara, ali je zbog prekinutih veza s kulturnim centrima prepušteno lokalnoj inicijativi u manjim gradovima i rasturenim seoskim općinama. U takvom stanju ovaj su teritorij zatekli Istočni Goti, pod čijom se upravom definitivno provodi kristijanizacija širokih masa. U donekle sređenoj državi oživljava i građevinska djelatnost, specijalno na izgradnji niza bazilika, koje su znak izvjesne stabilizacije prilika u ovim krajevima na koncu V i tokom VI<em> v.</em><br /> LIT.:<em> K. Patsch,</em> Zbirke rimskih i grčkih starina u bos.-herc. zemaljskom muzeju, GZMBiH, 1914, str. 141—220. —<em> D. Sergejevski,</em> Kulturna istorija Bosne i Hercegovine, Doba rimske vladavine, Sarajevo 1955, str. 55—111.<br /> <strong>Starokršćanska umjetnost.</strong> Spomenici u vezi s kršćanstvom javljaju se na području BiH u poodmaklim decenijima V<em> v.</em> Iliri u zaleđu rim. provincije Dalmacije izgleda da su pokazivali više naklonosti prema kultu Mitre, pa je prodor kršćanstva u ove krajeve uslijedio tek kasnije. Glavni su spomenici starokršćanske umjetnosti u BiH bazilike, kojih se dosad našlo na preko 20 položaja. Njihovi zidovi izvedeni su dosta rustično, ponekad na ruševinama rim. zgrada i uz upotrebu materijala, koji se zatekao na licu mjesta. Tlocrtno su to gotovo u pravilu pravokutnici s izbočenom apsidom na ist. zidu i većim brojem prostorija, koje okružuju relativno malen prostor za vjernike i službu božju. Baptisterij je smješten najčešće u sjev. dijelu građevina, i prvobitno je imao duboku u pod ugrađenu piscinu. Namjena juž. bočnih prostorija nije potpuno jasna. Zgrade su djelomično bile okružene porticima. U nekim bazilikama ostao je sačuvan bogato ukrašen crkveni namještaj, u kojemu se ističu oltarske pregrade. Osnovna je značajka tih ukrasa njihovo lokalno podrijetlo i »barbarski« ukus majstora koji su ih izvodili. To je razumljivo, jer su te građevine nastajale unutar malih provincijalnih gradića i seoskih općina, čije se stanovništvo sastojalo uglavnom od upola romaniziranih Ilira i tek doseljenih skupina Ist. Gota, koji su tokom druge pol. V<em> v. </em>pristizali u te zajednice. Činjenica, da su Goti toga doba ispovijedali arijansku herezu, još je više pojačavala tu »barbarizaciju« klasičnih oblika. Otcijepljenost od regularne crkve, dakle i crkvenih središta, stvarala je naročito pogodno tlo za razvoj specifičnog ukusa i oblikovanje vlastitog izraza u umjetnosti, uvjetovanog lokalnim prilikama. Negdje, na pr. na Mogorjelu, u Čerinu, Potocima i Šuici, izgleda kao da su ovi bazilikalni objekti nastali u autohtonoj romaniziranoj sredini, jer se u njihovom namještaju javljaju oblici, čije uzore moramo svakako tražiti u ant. umjetnosti. Drugi pak, kao što su bazilike u Zenici, Brezi, Dabravini, Lepenici i Duvnu, pokazuju u većini ukus i radnu vještinu koja je strana ant. svijetu. — Među figuralnim ostvarenjima pažnje je vrijedan vrlo rustično izvedeni reljef s prikazom Dobrog pastira iz bazilike u Zenici, kao i nekoliko kapitela iz Duvna, Zenice i Dabravine s prikazima različnih životinja.<br /> LIT.:<em> Ć. Truhelka,</em> Starokršćanska arheologija, Zagreb 1931.<tab>Đ. Br. </tab><strong><br /> Srednjovjekovna umjetnost.</strong> Među najstarije spomenike Srednjeg vijeka ubrajaju se dijelovi crkvenog namještaja iz bazilike u Zenici, koja je građena u V ili VI v., ali je nakon rušenja u VII<em> v.</em> obnovljena i ukrašena predmetima čija izrada i oblik upućuju na VIII ili IX<em> v.</em> Nekoliko ulomaka pleterom ukrašene predromaničke arhitekture IX—XI<em> v.</em> nađeno je u Zavali, zatim blizu Glamoča i u Rapovinama kod Livna. Ovi se predmeti stilski neposredno vežu za tvorevine u jadranskim krajevima. U Sarajevu je nađen lijepo izrađen romanički kapitel, koji govori o postojanju majstorski dotjerane veće crkvene građevine u XI ili XII<em> v.</em> Crkva u Rogačićima kod Blažuja je centralna građevina sa 6 apsida. Po stilskim osobinama ukrašenog namještaja ona se može datirati pod konac XII ili u poč. XIII <em>v.</em> Među nalazima iz te crkve prvo mjesto zauzimaju ostaci ukrašenog ciborija. Crkva i toranj sv. Luke u Jajcu izvedeni su u romaničkom stilu, koji ovdje pokazuje znakove vrlo rustične provincijalne umjetnosti. Romaničke crkve u Homolju i Biskupu kod Konjica razorene su tokom Srednjeg vijeka, vjerojatno u jeku bogumilskih akcija.<br /> Od XIII<em> v.</em> umjetnička stremljenja u BiH cijepaju se u dva smjera. Oko dvorova kralja i poznatijih feudalaca građevinska djelatnost razvija se usporedno sa vladajućim stilom u zap. Evropi, dok široka područja BiH preplavljuju izrađevine nar. umjetnosti u bogumilskoj sredini. U borbi za vlastito održanje, vodstvo bogumilske sekte priječi vjernicima vezu sa evr. kulturnim centrima, a time stvara uslove za razvoj elementarne nar. umjetnosti, koja najbolje dolazi do izražaja u stećcima.<br /> Katakombe i Kraljevska vrata u Jajcu izvedeni su u gotičkom stilu, ali u vrlo rustičnim oblicima. U prvoj pol. XV<em> v.</em> ovdje je naime djelovala radionica čiji su majstori poznavali vladajući stil u Evropi, no njihovo školovanje nije bilo potpuno. Sredinom XV<em> v.</em> dalmatinski graditelji izvode u Jajcu kraljevsku palaču u stilu venecijanske kasne gotike, a klesar Juraj Gradomilović, iz Vesele Straže kod Bugojna, u to doba uči zanat u majstorskoj radionici Andrije Alešia. Od gotičkih crkvenih građevina postoje još Bijela džamija u Srebrenici i Fethija-džamija u Bihaću. Franjevačke gotičke crkve u Srebrenici i Zvorniku danas su razorene do temelja, a tlocrtom odaju tip jednostavnih propovjedničkih crkava sa jednobrodnom prostorijom za narod i pravokutnim svetištem.<br /> U crkvi u Dobrunu kod Višegrada sačuvan je dio fresaka iz druge pol. XIV<em> v.</em><br /> Od produkata umjetnih zanata spomena je vrijedan križ iz sredine XIV<em> v.</em> u samostanu u Kreševu, te nekoliko kaleža i jedna misnica iz XV<em> v.</em> u Kraljevoj Sutjesci.<br /> Od ukrašenih rukopisa, između ostalih, posebno se ističu Miroslavljevo evanđelje s konca XII<em> v.,</em> Batalovo evanđelje, Misal Hrvoja Vukčića i Hvalov zbornik, s konca XIV i poč. XV<em> v.</em><br /> Ima predmeta umjetnosti i umjetničkog obrta, koji su tokom Srednjeg vijeka uvoženi sa Zapada u Bosnu. Tako se u franjevačkom samostanu u Kraljevoj Sutjesci čuva obostrano oslikana ploča kasnogotičkog oltara na preklop, njem. porijekla, a u grobovima plemića nađeno je pehara od venecijanskog stakla iz XV<em> v. </em>i odjeće od uvezenog brokata. Herceg Stjepan Vukčić Kosača testamentom ostavlja nasljednicima 1466 veći broj srebrnog i zlatnog posuđa, skupocjene tkanine, ikonice, pa i male kućne orgulje sa srebrnim sviralama.<br /> Kovanje novca i izrada pečata razvijaju se u okvirima dostignuća u bližem susjedstvu. Majstori su vjerojatno stranci, koji u svoje proizvode unose normirane oblike tadašnjeg obrta.<br /> Umjetnost stećaka, medu kojima se većina ukrašenih može da datira u XIV i XV<em> v.,</em> uglavnom odražava nastojanja izolirane sredine, koja se u vjerskim borbama opirala prihvaćanju tekovina suvremene evr. civilizacije. Tek na nekoliko primjeraka zapažaju se ukrasi koji govore da su majstori tih spomenika donekle poznavali vladajući stil u Evropi. Tako je poznati stećak iz Zgošće majstor ukrasio pod očitim utjecajem gotike, a ima takvih nekoliko stećaka i u Hercegovini. Prikaz sv. Hristofora na stećku u Sliškovićima kod Lištice dokazuje da je ovaj motiv prodro u pogranične dijelove područja na kome je bogumilstvo vodilo glavnu riječ.<tab>D. Bri. </tab><br /> <strong>Stećci.</strong> To su srednjovjekovni nadgrobni spomenici specifični za Bosnu i Hercegovinu i neke susjedne krajeve Srbije, Crne Gore i Dalmacije. Ime im je novijeg datuma. U natpisima koji se nalaze na ovim spomenicima oni se nazivaju »bilig« i »kam«. Inače, u narodu se čuju razna imena, a najčešće »mramor« i »mašet«. Ovo drugo ime je moglo doći od turske riječi<em> mešhed,</em> odnosno od iskvarenog<em> mećit</em> (nadgrobni znak vjerskog mučenika), ali još vjerovatnije od tal. riječi<em> masseto</em> (veliki kamen), tim prije što se taj termin upotrebljava više u zap. i jugozap. krajevima Bosne i Hercegovine. Za groblje sa stećcima u narodu se čuju ovi nazivi: »grčka«, »mađarska«, »rimska«, odnosno »rimačka«, zatim »kaurska« i »židovska«, a ponegdje i »bogumilska« groblja.<br /> Stećaka ima na mnogim mjestima, u nizinama i na planinama, ali najčešće na manjim i većim uzvišicama i humkama pokraj putova. Najbrojniji su u Hercegovini, a najmanje ih ima u sjev. i sjeverozap. Bosni. Nekropola sa stećcima ima i izvan granica današnje Bosne i Hercegovine — u zap. Srbiji, uzduž Drine, u zap. krajevima Crne Gore, najviše oko Nikšića, i u Dalmaciji — oko Dubrovnika, na Pelješcu, oko Vrlike i Knina, kao i na primorskom pojasu sve do Šibenika i Zadra. Vrlo malen broj ih je nađen u Lici i Krbavi. Brojno stanje ovih spomenika još nije tačno utvrđeno. Prema jednom nestručnom i nepotpunom popisu iz 1887 i 1888, na području Bosne i Hercegovine bilo je ukupno 27.067 stećaka. Malo kasnije je tvrđeno da ih ima dvostruko više. U organizaciji Zemaljskog zavoda za zaštitu spomenika kulture Bosne i Hercegovine, uz pomoć učitelja, studenata i đaka, izvršen je opšti opis stećaka 1952—54, prema kojemu je ukupan broj bio 33.226. Provjeravanjem toga popisa ustanovljeno je da nisu zabilježeni svi spomenici, tj. da ih ima preko 30% više. Poznato je i to da je znatan broj spomenika s vremenom uništen, a jedan dio zatrpan zemljom ili zarastao u šumu. S obzirom na ove okolnosti može se pretpostaviti da danas u Bosni i Hercegovini ima ukupno oko 45.000 stećaka. Isto tako, može se pretpostaviti da ih je prije 60 godina moglo biti oko 60.000.<br /> Najčešće su nekropole stećaka locirane na brižljivo odabranim mjestima, odakle se pruža širok vidik na okolicu i pokraj kojih prolazi veliki broj ljudi, koji treba da se sjete svojih predaka. Sličan kriterijum za lociranje svojih tumulusa imali su i Iliri. Vrlo je čest slučaj da su stećci postavljeni na ilirske tumuluse ili u njihovoj blizini. Isto tako, često su za stećke vezana kasnija kršćanska (i rimokatolička i pravoslavna), a onda i muslimanska groblja. To znači da je kult groblja bio kontinuiran kroz vjekove. Na lociranje stećaka utjecali su i neki drugi faktori, napr.: blizina kamenoloma, crkve, odnosno »crkvine«, gradine ili mjesta koje je bilo podesno za odbranu, blizina vode i t. d.<br /> Prosječan broj spomenika na nekropolama kreće se otprilike od 20 do 40. Ima i mnogo većih nekropola, napr. preko 200 stećaka na jednome mjestu (Dabar Polje, Boljuni, Kupres), ali ima i nekropolica od svega 5 do 10 spomenika, pa i sasvim osamljenih stećaka. (Uništeni ili zatrpani stećci onemogućuju tačnije konstatacije u ovome pogledu.) Manje nekropole su vjerovatno pripadale pojedinim porodicama koje su htjele da se zakopavaju »na svojoj baštini«, ali je na to utjecalo i zemljište, jer je napr. tumulus, koji je korišten za nekropolu stećaka, svojim dimenzijama uslovljavao i brojnost stećaka. Veće nekropole su pripadale bratstvima ili čitavim plemenima. Na takvim nekropolama se može pratiti njihov vremenski razvitak. Osamljeni steći su obično nešto većih dimenzija, bolje obrađeni i ukrašeni.<br /> Iz dosada objavljenog i prikupljenog materijala može se tvrditi da su za postavljanje stećaka vladala izvjesna pravila. Mrtvaci su polagani u grobne rake ispod stećaka tako da im je glava redovno bila okrenuta ka zapadu a noge ka istoku. Po istom pravcu postavljeni su i stećci iznad grobova. Izvjestan broj ih je postavljen i po liniji sjever-jug, a vrlo mali broj i drugačije. Osnovni pravac orijentacije, je, dakle, bio zapad-istok, a manja otstupanja od njega dolazila su, izgleda, od toga što je za orijentaciju bila dominantna sunčeva putanja koja je varirala u razna doba godine. Ipak, najveći broj stećaka je postavljen po pravcu sjeverozapad-jugoistok. Ponegdje je konfiguracija terena diktirala orijentaciju. Napr. stećci na tumulusu obično su postavljeni tako da je centralna grupa u određenoj liniji, a ostali su poređani koncentrično, slično tetivama ili tangentama kruga. Na većem broju nekropola jasno se ističu redovi stećaka po širini, tj. redovi koji su okomito postavljeni na pravac orijentacije. Ponegdje se primjećuju i redovi po dužini stećaka, što bi moglo imati veze sa postavljanjem nekoliko vjekova starijih kršćanskih grobova.<br /> Na više nekropola ili u njihovoj blizini vide se ostaci grobova bez stećaka, obilježenih manjim u zemlju zabodenim kamenjem, jednake orijentacije. Ponegdje se kod glave pokojnika, ili i kod glave i kod nogu, uzdiže nešto viši, također neobrađeni kamen. Nije utvrđena starost takvih grobova. Pretpostavlja se da su iz istog i nešto mlađeg perioda stećaka i da pripadaju siromašnijim pokojnicima.<br /> Stećci se sastoje od kompaktnog materijala, najčešće od krečnjaka svijetlosive boje i boje okera, koga ima u izobilju. Rjeđe je to škriljevac, konglomerat, sedra ili granit. Majdani iz kojih su vađeni ovi materijali redovno su blizu nekropola. Tako su majdani diktirali izbor materijala. Pri vađenju majstori su se služili željeznim polugama te željeznim i drvenim klinovima. Uglavnom, osnovno oblikovanje stećaka bilo je pravilno, iako na nekropolama ima znatan broj stećaka slabije obrade, nepravilnih, pa i amorfnih oblika. Izgleda da je gruba ploha rađena »čekićem sa špicom« i »ručnom špicom«. Zatim je upotrebljavana »zubača« (rjeđa i gušća), a onda i nazubljeni čekić sa rjeđim i gušćim zubima. Neke plohe su i glačane, a neke su ostavljane hrapave i grube. Gornje plohe i one na kojima su ukrasi ili natpisi obično su rađene pažljivije i ljepše. Kod izrade ukrasa i drugih motiva, kao i natpisa, upotrebljavana su razna gvozdena dlijeta, ravna, zupčasta, polukružna ili drugačija, već prema tvrdoći kamena i motivu koji se radio. Obrada ploha je obično obavljana kod samog kamenoloma, a ima slučajeva gdje je ona započeta u kamenolomu, a dovršena kod nekropole ili je svo klesanje obavljeno kod nekropole.<br /> Vrlo su oskudni podaci o ljudima koji su se bavili klesanjem i umjetničkom obradom stećaka. U nekim natpisima stećaka navode se imena onih koji su »sjekli« ili »činili«. Takvi ljudi se obično zovu »kovači«. Kojiput se spominje i ime onoga koji je »pisao«. Nije još objašnjeno što je značilo »pisati« na stećcima — da li je to samo izrada uzorka za natpis ili je to i klesanje slova u kamenu, ili to znači i izrada ukrasa, analogno pojmu »pisati« koji se nekada upotrebljavao kod srednjovj. zidnog slikarstva u Srbiji. Obično se autori natpisa nazivaju »dijaci«. — Zasada se smatra da su »dijaci« pisari, kao i oni na bos. dvorovima, a »kovači« da su klesari. Zabilježeno je više imena »kovača«: Grubač, Milić, Dragiša, Zelija, Radič, Petko, Miogost, Ratko, Pribil Bjelopčelanin i drugi, a isto tako i imena »dijaka«-pisara: Semorad, Radoje, Bolašin Bogačić, Veseoko Kukulamović, Ugarak, Vuk, Vukašin i dr. Među prvima se naročito ističe Grubač, koji je u XV v. radio u Boljunima i drugim mjestima u okolici Stoca, a među drugima dijak Semorad, koji je također radio u okolici Stoca i, izgleda, bio Grubačev savremenik.<br /> Naši spomenici najviše padaju u oči svojim oblicima i dimenzijama. Najčešće nailazimo na stećke u obliku pravouglog paralelopipeda koji leži na široj strani. Taj osnovni oblik se zove<em> ploča.</em> Prosječne dimenzije ploče su: 160 x 75 x 20<em> cm</em><em>.</em> Obično je ploča položena neposredno na zemlju, a vrlo rijetko ima postolje od tanje ploče ili od komada ploča ili kamenja. Stećak takvog oblika i približne veličine sa visinom preko 30<em> cm</em> naziva se<em> sandukom</em> ili<em> tumbom.</em> Ako se sanduk izdiže preko 50 cm, obično se naziva<em> visokim sandukom.</em> Visina takvih kreće se i do 120 i više <em>cm.</em> I sanduci nekada imaju postolja u obliku ploče, a nekada su im postolja od istog komada kamena, tj. ona su donje proširenje sanduka (monolit). Ako kod visokog sanduka gornja ploha nije ravna, nego se izdiže u obliku dvostrešnog krova (»na dvije vode«), onda se takav oblik naziva<em> sljemenjakom</em> ili<em> sarkofagom.</em> Sljemenjaci često imaju postolja kao poseban komad ili su i oni monoliti. Krov sljemenjaka obično prelazi uspravne strane, zbog čega još više pruža utisak kuće sa strehama (okapnicama). Visina ovakvog oblika stećka je različita, najčešće do podnožja krova 1oo—120, a do vrha zabata 120—150<em> cm.</em><br /> To su osnovni oblici tzv. ležećih stećaka. Pored ovih ima stećaka u obliku užih ploča ili sanduka koji su uspravno postavljeni, slično ant. steli ili starijim muslimanskim nišanima, pa takvi idu u<em> stojeće stećke.</em> Neki od njih su odozgor stesani, pa izgleda da imaju krov. I najstarije, dosta velike i nezgrapne krstove ubrajamo u stojeće stećke. Relativno najbrojnije su ploče, nešto manje ima sanduka, a najmanje sljemenjaka. Krstova ima sasvim malo. Stojeći stećci su znatno manje zastupljeni nego ležeći. Ima stećaka vrlo različitih dimenzija. Mali stećci pripadaju djeci. Medu najveće spada sanduk od oko 30.000<em> kg</em> težine, iz okolice Sarajeva, koji se pripisuje velikašu Pavlu Radenoviću.<br /> O porijeklu sljemenjaka postoje dva gledanja. Po jednome, sljemenjaci su nastali ugledanjem na ant. sarkofage, a po drugome po ugledu na stari slov. običaj pravljenja drvenih nadgrobnih spomenika u obliku kuće.<br /> Po vanjskom izgledu, sve stećke, bez obzira na osnovni oblik, možemo podijeliti na one čije su plohe jednostavno oklesane, prazne, bez ikakvih klesarskih umjetničkih radova, i na one čije su plohe ispunjene ornamentima i drugim plastičnim ukrasima ili natpisima — na proste i ukrašene. Ono što pobuđuje najveće interesovanje za ove spomenike jesu njihovi ukrasi. Nije utvrđeno koliko ima stećaka sa ukrasima, ali je sigurno da je mnogo više onih prostih. Na nekim nekropolama broj ukrašenih iznosi između 30% i 50% (Radimlja, Široki Brijeg, Ljubuški, Boljuni), negdje je taj procenat niži (Olovo, Ludmer, Kupres), a na nekim nekropolama i u čitavim krajevima ne dostiže ni 10%. Relativno najveći broj ukrašenih je u Hercegovini. Ukrasi pretežno pripadaju sljemenjacima, a zatim sanducima. Najmanje su, dakle, ukrašene ploče. Motivi ukrasa su raznovrsni. U sadašnjem stadiju proučavanja nije moguće dati tačnu klasifikaciju motiva na stećcima, jer nije postignuto njihovo jedinstveno tumačenje. Neki motivi su čisto dekorativni, a neki imaju dubok simbolički značaj; ima ih sakralnih, ali i profanih; zatim mješovitih, a možda i neutralnih. Radi lakšeg pregleda svrstavaju se privremeno u tri grupe: ornamente, figuralne pretstave i ostale motive.<br /> Ornamenti su geometriski ili biljni, uglavnom stilizovani. Imaju dekorativnu svrhu, ali im ne smijemo odricati baš svaki simbolički značaj. U ovu vrstu ukrasa možemo ubrojati bordure, frizove u vidu dviju paralelnih linija između kojih se protežu paralelne kose ili cik-cak linije, ili zavojita (talasasta) linija sa izdancima u obliku malih trolistova ili spiralica i motiv tordiranog užeta (gužve).<br /> Drugu grupu sačinjavaju pojedinačne pretstave ili čitave scene ljudi i životinja. Najčešće su to scene lova, turnira i kola.<br /> Lovac je obično na konju, on kopljem ili mačem juriša na jelena, a ima scena lova na veprove ili medvjede. U lovu se obično koriste psi, a ponekad i sokolovi. U nekim slučajevima lovac nije na konju ili nosi luk umjesto koplja i mača. U turnirskim scenama obično učestvuju po dvojica junaka na konjima, sa kopljima i mačevima. Vrlo rijetko vidimo pješačke turnire. U više slučajeva, pored aktera turnira, učestvuju žene, koje su zainteresovane za ishod turnira. U kompozicijama kola najčešće učestvuju i muškarci i žene, koji se drže nešto uzdignutim rukama, ali ima kola koja su samo ženska ili samo muška. U četiri slučaja nađeno je vrlo zanimljivo kolo u kojem kolovođa jaši na jelenu. Nijesu rijetke pretstave osamljenih figura: čovjeka, konja, psa, a ima i scena sa dvije ili nekoliko ljudskih ili životinjskih figura. Na desetak spomenika nađena je pretstava pijetla, zatim zmije, a onda i fantastičnih životinja (krilatog zmaja), te u dva slučaja pretstava krilatog konja.<br /> Vrlo je brojna grupa ostalih motiva. Najčešće sretani motivi su: polumjesec, zvijezda, rozeta, sunce, krst, kružni vijenac, štit i mač. Polumjesec je skoro uvijek prikazan u prvoj ili posljednjoj četvrti, često u zajednici sa drugim solarno-lunarnim znacima. Zvijezda ima u velikom broju i sa raznim brojem krakova. Njima je vrlo sličan motiv rozete, koji se javlja sa 4, 5, 6 ili više listova, u svim krajevima. Sunce je pretstavljeno krugom. Motiv krsta je karakterističan za skoro sve krajeve i sve nekropole. Javlja se na svim oblicima stećaka, sam ili u zajednici sa solarno-lunarnim znacima, jednostavan ili vrlo stilizovan. Kružnim vijencima je vrlo slično okruglasto udubljenje koje su neki nazvali »vodenica« ili »kamenica«. Na znatnom broju stećaka vidi se pretstava štita ili štita sa mačem.<br /> Među motive treba ubrojati i prikaze spirala i ljiljana. U ovu grupu idu ne tako često motivi, kao što su: »svastika«, štap, ruka, ruka s mačem i pretstava stabla. »Svastika« je obično sama ili u zajednici sa polumjesecom, krstom ili zvijezdom. Motivima stabla dočarana je šuma u kojoj se lovi.<br /> Ovo su glavni i osnovni motivi reljefa stećaka. Svi su oni došli na stećke kao izraz ondašnjeg shvatanja umjetnika i poručilaca. U njihovom izboru »kovači« su imali najznačajniju ulogu. A invencija »kovača« i njihova vještina klesanja je bila veoma različita. Na najvećem broju stećaka motivi su dati vrlo jednostavno, šematski, dosta sirovo i grubo, ali ima stećaka na čijim plohama se očituje dosta smisla za crtež, za stilizaciju i kompoziciju, ili kojipokazuju mnogo klesarskog tehničkog umijeća. Pojedini krajevi se razlikuju kako u izboru motiva i njihovom komponovanju tako i u njihovoj tehničkoj obradi. U tome pogledu Hercegovina (srednjovj. Hum) ima svoju školu, a može se govoriti i o posebnim školama, ili pak o radionicama u zapadnoj Bosni, u istočnoj Bosni, pa i u nekim drugim područjima. Hercegovački »kovači« su postigli relativno najviši rang u majstorstvu klesanja stećaka što je i razumljivo, jer tamo ima mnogo kamena, a vještinu klesanja su mogli steći i po ugledu na dalmatinske kamenoresce. Jedan od najvažnijih umjetničkih centara bio je — čini se — u Boljunima, gdje su u XV<em> v.</em> radili Grubač i Semorad. U zap. Bosni dominiraju ploče, i to slabije obrade; sljemenjaci su visoki i relativno najviše ukrašeni. Procenat ukrašenih je malen (u Kupresu 10%). Motivi su raznovrsni. Ovdje ima relativno dosta primjeraka turnira i ljiljana. Tehnička obrada je prilično neujednačena. U ist. Bosni ima dosta stojećih stećaka, sljemenjaci su odreda niski, ima mnogo slabo obrađenih a i amorfnih kamenova, nema scena lova, kola i turnira, a ima znatan broj spirala. Ipak su mnoge osobine u obradi stećaka zajedničke svim krajevima.<br /> Natpisi na stećcima pretstavljaju posebno poglavlje. Njih je relativno malo (oko 200). Većina ih je evidentirana. I natpisa ima više u Hercegovini nego u drugim krajevima. U tome pogledu najznačajnija je nekropola u Boljunima kod Stoca sa 19 natpisa. Najmanje ih je u zap. Bosni. Majstori natpisa su se zvali »dijaci«. Ponekad je jedan majstor pisao a drugi klesao (Konjic). Kao pismo se upotrebljavala stara bos. ćirilica, kasnije nazvana »bosančica«. U natpisima ima malo istoriskih podataka (nema godine, a često ni drugih sigurnijih podataka). Sa jezičkog i paleografskog stanovišta oni pretstavljaju posebno važne dokumente. Ti epitafi sadrže jednostavne i krepke riječi. Oblik slova i kompozicija natpisa, kao i njihova tehnička obrada pretstavljaju važne elemente u likovnom proučavanju čitave umjetnosti stećaka.<br /> Arhitektura grobova (dosad malo proučena) dosta je različita. Ima vrlo dubokih (2,5 m), ali i vrlo plitkih grobnih raka. Skeleti su stavljani neposredno u zemljanu raku; neki su prethodno položeni u drveni kovčeg; neke grobne rake su bile i ograđene kamenim pločama sa strane i odozgor. Nađeno je grobova koji su bili pokriveni pločama »na sljeme«, u obliku krova kuće. Najčešće su rake u obliku četvorostrane prizme (pravougli paralelopiped) na čijim uspravnim stranama su kamene ograde od više ploča, a odozgor još vodoravna veća kamena ploča, ili su rake ograđene običnim neobrađenim kamenjem, a odozgor pokrivene komadima ploča. Uz mrtvaca su se rijetko stavljali kakvi prilozi. Ipak je u nekim grobovima nađeno novčića, tekstila, keramike ili metala. U nekoliko grobova bilo je srebrnih i pozlaćenih naušnica i drugog nakita veoma lijepe obrade. Najviše je takvih priloga nađeno u Grborezima kod Livna.<br /> Vrlo je važno pitanje datiranja stećaka. U tome pogledu nedostaju neki elementi. Iako su natpisi oskudni i ne sadrže dovoljno podataka, ipak su oni u datiranju mnogo pomogli. Po podacima nekog natpisa nekropola se vezivala za istorijsku ličnost, odnosno vrijeme te ličnosti ili čitave jedne porodice. Komparacijom se došlo i do približnog vremenskog određivanja drugih nekropola. I neki skulptorski motivi sami po sebi su doprinosili lakšem datiranju. U izvjesnom pogledu i oblici stećaka (napr. smatra se da stojeći stećci pripadaju kasnijem periodu i da su nastali pod utjecajem muslimanskih nadgrobnih spomenika), zatim karakter pojedinih nekropola, a onda i njihovo eventualno povezivanje sa ostalim arh. lokalitetima i spomenicima, pomažu kod datiranja. Ovo je važno pitanje, zbog nedostatka pouzdanih elemenata, dosada rješavano samo u širokim linijama ili sa pretpostavkama, a rjeđe sasvim sigurno. Ipak se sa sigurnošću može reći da stećci pripadaju XIV i XV<em> v.</em> Vjerovatno oni počinju još ranije, u XIII, a možda i u XII<em> v.</em> i idu u nešto kasnije doba, u XVI, a možda i u XVII<em> v.</em><br /> Sa datiranjem je usko vezano pitanje pripadnosti ovih spomenika, a dosljedno tome i njihove umjetnosti. Običaj postavljanja i ukrašavanja stećaka najviše se razvio u periodu razvitka feudalizma i bos. samostalnosti. Većina dosadašnjih istraživača pripisuju stećke imućnijim Bošnjacima. Siromašniji svijet je ili stavljao drvene spomenike ili se zakopavao uopšte bez nadgrobnih spomenika. S tim u vezi su i izvjesne pretpostavke da ukrašeniji spomenici pripadaju relativno imućnijim, pa čak i da veći spomenici označavaju bogatije ljude. Sa periodom stećaka u znatnoj mjeri se poklapa i period bogumilstva u Bosni, koje je bilo od najsnažnijeg utjecaja. Ako se pod »srednjovjekovnom bosanskom crkvom« podrazumijeva »jeretičko bogumilstvo«, kojemu je dugo vremena bila privržena većina stanovnika Bosne i Huma, kasnije Hercegovine, onda nije moguće ni zamisliti da se bogumili nisu pokopavali pod stećke. Znatan broj reljefnih motiva se objašnjavaju sa stanovišta bogumilskog vjerovanja. Zbog toga neki naučni radnici stećke pripisuju bogumilima i umjetnost stećaka nazivaju »bogumilskom umjetnošću«. Mora se napomenuti da su neki obrađivači stećaka naklonjeni i drugačijem tretiranju stećaka. Iako danas teorija Franje Račkog o bogumilima u Bosni ima relativno najviše pristaša, ipak još uvijek predmet bogumila nije sasvim riješen, a u vezi s tim ni pitanje pripadnosti stećaka. Kako izgleda, stećci su bili nar. običaj svoga vremena kao proizvod rastućih ekonomskih prilika mladog feudalističkog društva, njegovih pogleda na svijet, vjerskih osjećanja i umjetničkih stremljenja, koji su rezultirali iz tadašnjih specifičnih kulturnih i polit. prilika.<br /> Stećci su odavno skrenuli na sebe pažnju. O njima postoje bilješke od više stranih putopisaca. Najstariji podaci su od Slovenca Benedikta Kuripešiča, koji je 1530 u sastavu poslanstva ugar. kralja Ferdinanda I preko Bosne putovao u Carigrad. Krajem XVIII<em> v.</em> o stećcima Dalmacije pisao je tal. prirodoslovac i mineralog Alberto Fortis. Nešto kasnije slijede zapažanja polj. kneza Sapiehe. Nakon toga (XIX<em> v.)</em> su najvažnija saopštenja bečkog geologa Ami Bouéa, engleskih učenjaka Wilkinsona i Evansa, prus. konzula Otta Blaua, bečkog arheologa Moritza Hoernesa, te još nekih, među koje idu: H. Sterneck, F. Luschan, I. Asboth, F. Kanitz i G. Wilke. Od domaćih starijih naučnih radnika važnija opažanja i podatke o stećcima ostavili su nam: Andrija Kačić-Miošić, Carrara, fra Martin Nedić, fra Petar Bakula, Franjo Radić, Luka Zore, Petar Kaer, Vid Vuletić-Vukasović i Šime Ljubić. Skraja XIX i u poč. XX<em> v.</em> o stećcima pišu: K. Hörman, Đ. Stratimirović, K. Jireček, a najviše Ćiro Truhelka. Za vrijeme stare Jugoslavije u tome se ističu: Pero Slijepčević, Miljenko Filipović, Đoko Mazalić, Vladimir Skarić, Milan Karanović, Vejsil Ćurčić i Dimitrije Sergejevski. Sasvim nov odnos prem stećcima nastao je nakon Oslobođenja. Pariška izložba naše srednjovj. umjetnosti 1950 bila je neposredan povod za intenzivniji rad na proučavanju. Prvi naučni saradnici na sistematskom sakupljanju materijala bili su iz Zemaljskog muzeja u Sarajevu, a potom iz Zemaljskog zavoda za zaštitu spomenika kulture BiH. U organizaciji Zavoda obavljena je opšta evidencija ovih spomenika od 1952 do 1954. Poslije toga se pristupilo stručnoj evidenciji pojedinih krajeva, koja je još u toku. Paralelno s tim, prišlo se ekipnoj obradi važnijih nekropola i područja i, u vezi s tim, izdavanju edicije o prikupljenoj građi. Dosad je izdato 6 sv. te edicije: <em>Radirmlja, Olovo, Široki Brijeg, Ludmer, Kupres</em> i<em> Ljubuški.</em> Radi se još na nekoliko svezaka, da bi se kompletirala građa. Istovremeno, pojedini naučni radnici već pristupaju sintetičkim proučavanjima iz raznih aspekata, pa se očekuje i publikovanje takvih radova. Publikovana je i bibliografija o stećcima.<br /> LIT.:<em> G. </em><em>Wilkinson</em><em>,</em> Dalmatia and Montenegro, II, London 1848. —<em> B. Petranović,</em> Bogumili, Crkva bosanska i krstjani, Zadar 1867.— <em>F. Rački,</em> Bogomili i patareni, Rad JA, 1869—70, 7—9 (i Posebna izdanja SA, 1931, LXXXVII). <em>A. Evans,</em> Trough Bosnia and the Herzegovina on Foot, London 1876. — <em>M</em><em>. </em><em>Hoernes</em><em>,</em> Alterthümer der Herzegovina, Sitzungsberichte der k. k. Akademie, Wien 1881. —<em> Isti,</em> Alte Gräber in Bosnien und Herzegovina, Mitteilungen der Anthropologischen Gesellschaft in Wien, 1883. — <em>J</em><em>. </em><em>von</em> <em>Asboth</em><em>,</em> Bosnien und Hercegovina, Wien 1888. —<em> Ć. </em><em>Truhelka</em><em>,</em> Bosančica, Prinos bosanskoj paleografiji, Sarajevo 1889. —<em> Isti,</em> Starobosanski mramorovi, GZMBiH, 1891, str. 368—386. —<em> Đ. Stratimirović,</em> Srednjevjekovno groblje kod Zgošće, ibid., 1891, str. 122 i dalje.— <em>Ć. Truhelka,</em> Die bosnischen Grabdenkmäler des Mittelalters, WMBH, 1895, str. 403—473. —<em> Isti,</em> Testamenat gosta Radina, GZMBiH, 1911, str. 355—376. —<em> Isti,</em> Grobnica bosanskog tepčije Batala, ibid., 1915, str. 365 i dalje. —<em> V. Glušac,</em> Srednjevjekovna »crkva bosanska« bila je pravoslavna, Prilozi za književnost, 1924, str. 31—36. —<em> I. Pilar,</em> Bogumilstvo kao religiozno-povjesni, te kao socijalni i politički problem, Zagreb 1927. — G. <em>Wilke</em><em>,</em> Über die Bedeutung einiger Symbole an den Bogumilengräbern, GZMBiH, 1924, str. 27—38. — <em>P</em><em>. Slijepčević,</em> Staro groblje u Gacku, ibid., 1928, str. 57 i dalje. —<em> V. Skarić,</em> Jedan slovenski uzor bosanskih mramorova, ibid., 1928, str. 141. —<em> Isti</em>, Grob i grobni spomenik gosta Milutina, ibid., 1934, 2, str. 79—82. —<em> V. Ćurčić,</em> Kako su naši bogumilski predji sjekli i prenosili svoje nadgrobne spomenike, Napredak, Sarajevo 1934, 3—4 <em>J. Šidak,</em> Problem »bosanske crkve« u našoj historiografiji od Petranovića do Glušca, Rad JA, 1937, 259, str. 37—181. — S.<em> Davidović,</em> Srednjevjekovna »bosanska crkva« nije bila bogumilska ni patarenska, Bratstvo, Sarajevo 1938. <em>Ć. Truhelka,</em> Bosanska narodna (patarenska) crkva, Poviest hrvat, zemalja Bosne i Hercegovine, Sarajevo 1942, str. 767—793 —<em> Isti,</em> Srednjevjekovni stećci Bosne i Hercegovine, ibid., str. 629—641. —<em> V. Ćurčić,</em> Starinsko oružje u Bosni i Hercegovini, GZMBiH, 1943, str. 21—226. —<em> A. Solovjev,</em> Vjersko učenje bosanske crkve, Rad JA, 1948, 270. —<em> Isti,</em> Jesu li bogomili poštovali krst?, GZMBiH, 1948, str. 81—102. —<em> Isti,</em> La doctrine de l’Église de Bosnie, Academie Royale de Belgique, Bulletin de la classe des Lettres, 5<sup>e</sup> serie, Bruxelles 1948, str. 481—534. — <em>D</em><em>. </em><em>Sergejevski</em><em>,</em> Putne bilješke sa Nevesinjskog polja, GZMBiH, 1948, str. 239—250. — <em>D</em><em>. </em><em>Kniewald</em><em>,</em> Vjerodostojnost latinskih izvora o bosanskim krstjanima, Rad JA, 1949, 270, str. 5—166. —<em> A. Benac, </em>Radimlja (Srednjevjekovni nadgrobni spomenici Bosne i Hercegovine, I), Sarajevo 1950. — <em>A</em><em>. Horvat,</em> O stećcima na području Hrvatske, Historijski zbornik, Zagreb 1951, str. 157—162. —<em> A. Benac,</em> Olovo (Srednjevjekovni nadgrobni spomenici BiH, II), Beograd 1951. —<em> Isti,</em> Široki Brijeg (Srednjevjekovni nadgrobni spomenici BiH, III), Sarajevo 1952. —<em> P. Korošec,</em> Srednjevjekovne nekropole okoline Travnika, GZMBiH, 1952, str. 357—407. —<em> D. Sergejevski, </em>Srednjevjekovno groblje kod Petrove crkve u Nikšiću, Cetinje 1952. —<em> Isti, </em>Ludmer (Srednjevjekovni nadgrobni spomenici BiH, IV), Sarajevo 1952. — <em>S. Radojčić,</em> Umetnost (dio poglavlja Kultura u Bosni XII—XV veka), Istorija naroda Jugoslavije, I, Beograd 1953, str. 565—569. —<em> I. Rengjeo,</em> Sredovječni nadgrobni spomenici-stećci, Bibliografija i grada za umjetnost i srodne struke (kao rukopis), VIII, Zagreb 1953. —<em> A. Benac,</em> Srednjevjekovni stećci od Slivna do Čepikuća, Anali Historijskog instituta JA, Dubrovnik I953, II, str. 59—82. —<em> A. Solovjev,</em> Svedočanstva pravoslavnih izvora o bogumilstvu na Balkanu, Godišnjak Istoriskog društva BiH, Sarajevo 1953, str. 1—103. —<em> V. Glušac, </em>Problem bogomilstva, ibid., str. 105—138. —<em> J. Šidak,</em> Pitanje »crkve bosanske« u našoi literaturi, ibid., str. 139—160. —<em> L. P. (Lao Petrović),</em> Kršćani bosanske crkve, Sarajevo 1953. —<em> D. Vidović,</em> Bibliografski podaci o stećcima, Zbornik Saveznog instituta za zaštitu spomenika kulture, Beograd 1953, str. 149—180. —<em> L. Katić,</em> Stećci u Imotskoj Krajini, SHP, 1953, str. 131—169. <em>M. Krleža,</em> Bogumilski mramorovi, Književne novine, 1954, 21, str. 1—2. <em>Š. Bešlagić,</em> Kupres (Srednjevjekovni nadgrobni spomenici Bosne i Hercegovine, V) Sarajevo 1954. —<em> M. Vego,</em> Ljubuški (Srednjevjekovni nadgrobni spomenici Bosne i Hercegovine, VI), Sarajevo 1954. —<em> A. Solovjev,</em> Le symbolisme des monuments funeraires bogomiles, Cahiers d’Études Cathares, N° 18, Arque, 1954, str. 92—114. —<em> Š. Bešlagić,</em> Stećci u dolini Neretve, Naše starine, Sarajevo 1954, str. 180—212. —<em> V. M. Ivanović,</em> Srednjevjekovni nadgrobni spomenici u Podrinju, Glasnik Etnografskog muzeja, Beograd 1954, str. 221—268. —<em> D. Vidović,</em> Simbolične pretstave na stećcima, Naše starine, 1954, str. 119—136. — <em>P</em><em>. Z. Petrović,</em> Motivi na bosansko-hercegovačkim stećcima, Zbornik Matice Srpske, Novi Sad 1955, 10, str. 15—32. —<em> V. Ćorović </em>Prilog proučavanju sahranjivanja i podizanja nadgrobnih spomenika u našim krajevima u Srednjem vijeku, Naše starine, Sarajevo 1956, str. 127—147. — <em>A. Solovjev,</em> Simbolika srednjevjekovnih nadgrobnih spomenika u Bosni i Hercegovini, Godišnjak Istoriskog društva BiH, Sarajevo 1956, str. 5—67. —<em> D. Vidović,</em> Srednjevjekovni nadgrobni spomenici u okolini Zvornika, Naše starine, Sarajevo 1956, str. 221—238. — <em>Š. Bešlagić,</em> Stari krstovi u Drežnici ibid., str. 179—188. —<em> Isti,</em> Rijetka vrsta nadgrobnih spomenika u Kumanovskom kraju, Glasnik Etnografskog muzeja, Beograd 1956, str. 257—270. — Đ<em>. Mazalić,</em> Hrišćanski nišani u okolini Travnika, Naše starine, 1957, str. 97—118. —<em> Š. Bešlagić,</em> Stećci na Duvanjskom Polju, Starinar (u štampi). — <em>Isti,</em> Stećci na Blidinju, JA (u štampi). —<em> Isti,</em> Boljuni (rukopis). —<em> V. Crnčić, </em>rukopis o stećcima BiH (u biblioteci Zemaljskog muzeja u Sarajevu). — Eviden cija o stećcima BiH u Zemaljskom zavodu za zaštitu spomenika kulture BiH u Sarajevu. —<em> P. Ž. Petrović,</em> Motiv arkada i stilova na stećcima, Starinar, 1958, str. 195—205.<tab>Š. Bić.</tab><strong><br /> Islamska umjetnost.</strong> Ta je umjetnost, donesena u BiH od Turaka uglavnom nakon okupacije 1463, uhvatila živi korijen na cijeloj teritoriji Bosne i Hercegovine. Prihvaćena od muslimanskog dijela pučanstva ona se naročito razvila u XVI<em> v.</em> pod uticajem velike kulturne, a naročito građevinske epohe Gazi Husrev-begove. Od tog vremena ona je nastavila svoj snažan polet kroz XVI<em> v. </em>kad je dostigla kulminaciju pa uspjela da izvrši čak i jak uticaj na hrišćansku arhitekturu (pravoslavne crkve u manastirima Ozrenu, Paprači, Moštanici), zatim na umjetni obrt, stanbenu arhitekturu i dr.<br /> Islamska umjetnost u BiH razvijala se tokom vjekova u svim vidovima, ali se naročito istakla u monumentalnoj arhitekturi, čije porijeklo je vezano za vizant. umjetnost koju su Turci rano prihvatili. Oni su u građevinarstvo Bosne i Hercegovine donijeli i nov građevni materijal: dobro tesan kamen, pečenu i nepečenu ciglu, olovo i gvožđe, a u konstrukcije unijeli nove elemente: tankovijaste stupce i pilastre sa kitnjastim kapitelima, svodove, oštre, polukružne i plitke lukove, trompe, pandantife, tambure i kupole. Zamah u graditeljstvu apsorbovao je veoma velik broj dobrih majstora svih vrsta, koji su odgajali nove majstore i prenosili svoje znanje na sve strane BiH. O toj živoj djelatnosti svjedoči i danas mnoštvo sačuvanih monumentalnih bogomolja i objekata koji njima pripadaju, u Sarajevu, Banjoj Luci, Foči, Livnu, Mostaru itd. Ništa manje od tih objekata nisu zaostajale ni građevine škola, tekija, sat-kula, banja, turbeta (mauzoleji), bezistana, karavan-seraja, hanova, stanbenih zgrada, a naročito mostova (Sarajevo, Mostar, Višegrad, Trebinje i dr.). U poseban dio građevinarstva idu mnogi utvrđeni dvorci sa izgledom kula, razasuti uglavnom u pograničnom području i po velikim imanjima u unutrašnjosti. Kule su bile u osnovi četvrtaste, masivnih zidova s puškarnicama i mašikulima, s gvozdenom kapijom i na više katova (Čengića kule u Ratajima i Ustikolini, Metiljevića u Čapljini, Biščevića u Gabeli i dr.).<br /> Islamska umjetnost u Bosni naročito se iživljavala na polju umjetnih zanata, čiji uspon je u XVII<em> v.</em> dostigao izvanredne visine. Kaligrafi, iluminatori Kurana i knjigovesci upravo su se natjecali u svom poslu. Lijepu zbirku tih djela posjeduje Gazi Husrev-begova biblioteka u Sarajevu. Uz tu umjetnost razvijalo se i dekorativno slikarstvo čija se djelatnost svodila na unutrašnje dekoracije zgrada, služeći se uglavnom bilinskim motivom arap. porijekla, ali stvarajući i nove oblike pune žive inventivnosti, koliko u odabiranju boja i njihovom slaganju, toliko i u izboru bilinskih motiva (Aladža-džamija u Foči, Saburina kuća u Sarajevu, Šarena džamija u Travniku i dr.).<br /> Izvanredni su bili u svom radu sarajevski zlatari, kujući i savijajući srebro i zlato u fantastične oblike ukrasnih predmeta za javne i stanbene građevine, ljude i životinje. Filigran i inkrustacija u drvu i metalu bili su glavni vidovi tehnike rada, ali je bilo i drugih postupaka. Poznati su bili i zlatari Foče, Čajniča i Mostara, čijih se radova do danas sačuvalo. Kazandžije, naročito sarajevski, bili su nadaleko poznati. Po formi i dekoraciji njihove izrađevine nosile su istočnjački karakter. Njegovom uticaju nisu se mogli oteti ni hrišćanski majstori. Umjetnički zanat naročito se iživljavao u kovanju i ukrašavanju oružja. Bili su nadaleko poznati nožari iz Sarajeva, Foče, Gornjeg Vakufa, puškari iz Sarajeva i Foče, sabljari iz Sarajeva i dr. Naročito se isticala izrada šarenog, zlatnog i srebrnog veza na odijelima, kućnim i obredskim tekstilima i konjskoj opremi (haše). Odijela su bila nekad pretrpana zlatnom žicom. Lijepih primjeraka metalnog i šarenog veza posjeduje Zemaljski muzej u Sarajevu.<br /> Islamska umjetnost u BiH gajena je od stanovništva naročito muslimanskog s velikom ljubavi iako su njezini elementi importirani. Ali su umjetnici s vremenom sve češće unosili u tu umjetnost i domaće elemente, naročito dekorativne. Zbog jakih trgovačkih veza sa našim i italijanskim primorjem, naročito s Mlecima, odakle je mnogo skupocjenih predmeta umjetnog zanata dolazilo u BiH od 18. <em>v.</em>, osjeća se priličan uticaj zap. dekorativne umjetnosti na islamsku (dekorativni motivi na predmetima) i na ostalu arhitekturu u Hercegovini (Mostar, Počitelj, Trebinje), a i u Bosni u krajevima bliskim primorju (Livno).<br /> LIT.:<em> A. Benac, D. Sergejevski</em> i<em> Đ. Mazalić,</em> Kulturna istorija Bosne i Hercegovine (tursko doba), Sarajevo 1955.<tab>Đ. M.</tab><strong><br /> Turska ornamentika u Bosni i Hercegovini.</strong> Turska arhitektonska dekoracija u BiH javlja se u plastičnoj i slikanoj ornamentici, kaligrafskima natpisima, ukrasu i polihromiji. Najbolje su se sačuvali plastični ukrasi (geometriski ornamenti alžirskog i egipat. porijekla, perforirana arabeska u mramoru, kojom su ukrašeni minberi, mahfili, prozori i šerefe, zatim plastični stalaktitski ornament u mihrabima i portalima te plastični ljiljan kojim se završavaju ornamentalne cjeline u Aladži džamiji u Foči, u Koskinoj džamiji u Mostaru i nekim drugim spomenicima). U nekim kasnijim spomenicima nalazimo plastičnu dekoraciju u drvu. Unutrašnjost Sulejmanije (»Šarene«) džamije u Travniku (građene 1816) ukrašena je drvenom plastikom kasnog klasičnog turskog stila; minber, mihrab i vrata ukrašeni su dijelom sitnom intarzijom (vrata), dijelom krupnom intarzijom (stropovi), dijelom punim plastičnim formama (galerije), prvobitno vjerovatno u svojoj prirodnoj boji, ali kasnije više puta premazivani različitim bojama. U musafirhani tekije u Blagaju rađen je drveni plastični ukras u duhu carigradskog baroka 19. <em>v.:</em> perforirani strop, izrezbaren šestokrakim zvijezdama i krivuljama poput zmija i turskih ćordi. — U predvorju Aladže džamije u Foči od prvobitne slikane dekoracije sačuvala su se dva ornamenta u vidu serdžada na sofama. Ornamenti su klasična perzisko-turska biljna stilizacija, motivi složeni od stilizovanih ruža i karanfila, sa mnogo lišća, uokvireni jako stilizovanim biljnim prepletima. Ovi cvjetni motivi dati su s velikim bogatstvom oblika i boja (plavo-zelena, oker crveni i žuti, plava, ljubičasta i smeđa). Prvobitni slikani ukras u unutrašnjosti džamije više puta je prepravljan. Na spoljnim zidovima Sulejmanije džamije u Travniku zanimljivi su naturalistički ukrasi, slikani vjerojatno odmah po izgradnji džamije: ibrici, maštrafe i druge posude orijentalnih oblika, zvončići, lale, zumbuli, karanfili, vinova loza puna grozdova i drugi biljni motivi. Svaki je ukras drukčiji i izveden slobodnom rukom, pa je izbjegnuta monotonija. Slikarske dekoracije potsjećaju na kasnu tursku klasiku, ali su manje stilizovane, što ovoj ornamentici daje arhaičnu draž. Slične ukrase, ali shematične i sirovije, nalazimo u Koskinoj džamiji u Mostaru. Miješanje klasične perzijsko-turske ornamentike, naturalističkog slikanog ukrasa i narodnih motiva nalazimo u maloj Dizdarevoj džamiji u Jajcu.<br /> Turska ornamentika mnogo se primjenjivala u umjetnim zanatima, koji su cvjetali po bos. i herc. gradovima za vrijeme Turaka i održali se sve do danas. Ovamo idu kujundžiske tehnike: graviranje, cizeliranje, inkrustacija i tauširanje. Izrađivano je bakarno i srebrno posuđe, srebrni i zlatni nakit, oružje, razni okovi i konjski nakit. U ovim radovima nalazimo ukrasne motive od arhajske fibule do renesansnih i baroknih motiva i modernih geometriskih slika, ali je arabeska, prilagođena svakoj tehnici, naročito prevladala i postala osnovni ukrasni motiv. Po tome kao i po oblicima posuđa i ukrasa smatraju se ovi zanati orijentalnim (turskim), izuzevši filigrana koji je najmanje pao pod uticaj turske ornamentike.<br /> LIT.:<em> M. </em><em>Zarzycky, </em><em>E. </em><em>Arndt</em> i<em> Đ. Stratimirović,</em> Aladža-džamija u Foči, GZMBiH, 1891. —<em> H. Kulenović,</em> Ukrasi i minijature u Gazi Husrefbegovoj biblioteci u Sarajevu, Glasnik Vrhovnog islamskog starješinstva, 1951. — Dž. <em>Čelić,</em> Musafirhana blagajske tekije, Naše starine, 1953. —<em> Ć. Truhelka,</em> Umjetnost dekoriranja u bosanskoj metalnoj industriji, ibid., 1954. — <em>A. Bejtić,</em> Povijest i umjetnost Foče na Drini, ibid., 1956.<tab>H. Ku.</tab><br /> <strong>Dubrovački graditelji u BiH</strong> radili su u Srednjem vijeku i gotovo kroz cio turski period, a osobito u XVI i prvoj pol. XVII<em> st., </em>kad se tu najviše gradilo. Kao vješti majstori pozivani su za zidanje monumentalnijih objekata, naročito osjetljivijih konstrukcija (svodovi, lukovi, kupole) te za finije klesarske radove dekorativnog karaktera (baze, kapiteli, stalaktiti i dr.). Ima, međutim, vijesti, da su u BiH radili kovači, čak i tesari iz Dubrovnika. Tako, na pr., u maju 1413 dubrovački majstori kamenari Božitko Bogdanović i Ivan Petrović obavezali su se Stjepku Pavloviću da će otići u Srebrenicu i tu završiti jednu crkvu. U julu 1430 gruški klesari Marko Vehojević, Vlahota Marojević i sin mu Lukša, a domalo iza toga i Mihoč Klapotić sklopili su ugovor, da će u Srebrenici zidati za bana Matka Talovca. U maju 1453 otišli su u Srebrenicu majstori Vitko Radosalić te Ivo i Radovan Krvaničić da zidaju samostansku crkvu. God. 1466 otišao je dubrovački graditelj Paskoje s drugim majstorima i radnicima da gradi most preko Neretve za Počitelj. Iste te godine Dubrovnik šalje za radove na tvrđavi u Počitelju graditelje, klesare, kovače, zidare i materijal. U Trebinju 1488, dakle već u tursko doba, zidaju jednu crkvu majstori Petar Bogdanović iz Brgata i Matko Ljubanović. Majstor Radić Obradović i njegov učenik Stjepko dali su u februaru 1499 obavezu, da će u Grahovu sazidati crkvu sa dva prozora i pilastra, široku 9, a dugu 15 lakata, te je potom presvoditi i pokriti pločom. U Sarajevu grade 1509 dubrovački zidari i<em> magistros cognere</em> Ferizbegov hamam, a 1529 i 1530 rade čak na Gazi Husrevbegovoj džamiji kovači, zidari i tesari iz Dubrovnika. Između 1541 i 1543 šalju sarajevski trgovci molbu u Dubrovnik, da im se pošalje 30 majstora za dovršenje Gazi Husrev-begova karavan-saraja (Tašlihana). God. 1645 budimski vezir Musapaša moli Dubrovčane, da mu pošalju majstore za gradnju jednolučnog mosta na Drini kod Foče. Može se sa sigurnošću pretpostavljati, iako nema još točnih izvora, da su dubrovački graditelji učestvovali u izvođenju i drugih monumentalnijih objekata turske arhitekture u BiH u XVI i XVII<em> st</em>., jer su bili na glasu i bliži i jeftiniji od majstora s Istoka. Tim putem oni su u predtursko doba širili u BiH građevnu umjetnost zapadnjačkih stilova, a kasnije sudjelovali u izvedbi i opremi spomenika islamske likovne koncepcije, koja nije dopuštala takmaca kraj sebe. No i pored toga, zapažaju se tu i tamo i odstupanja od orijentalnog stila (Vučijakovića džamija u Mostaru iz 1564, nekoliko drugih objekata bliže Dubrovniku iz kasnijih stoljeća) te unošenje zapadnjačkog načina oblikovanja. Iz svih tih razloga domaću orijentalnu arhitekturu s pravom možemo dobrim dijelom smatrati i našom, jer su je osnivali i izvodili i domaći ljudi, iako je osnovna likovna koncepcija došla sa strane.<br /> LIT.:<em> Ć. Truhelka,</em> Tursko-slovjenski spomenici, separat GZMBiH, 1912, str. 168—169 i 208. —<em> Isti,</em> Gazi Husrev-beg, ibid., str. 63. —<em> Derviš M. Korkut, </em>Nešto o turskim dokumentima arhiva dubrovačkog, GZMBiH, 1928, str. 157. <em>— C. Fisković,</em> Dubrovački graditelji i kipari, Zagreb 1947, str. 101—102. —<em> H. Kreševljaković,</em> Naši bezistani, Naše starine, 1954, str. 235—236.<tab>A. Be.</tab><br /> <strong>Slikarstvo i skulptura poslije 1878.</strong> Još za ratnih operacija, oficiri vojnici, amateri-slikari iz sastava austro-ugar. okupacionih trupa slikaju Bosnu i scene s vojnog pohoda u ove krajeve. Za vojnicima su došli umjetnici iz raznih krajeva Austro-ugar. monarhije. Pretežno orijentalni karakter bosanskih naselja uzbudio je romantična raspoloženja Sjevernjaka, koji najčešće slikaju scene sa pijaca, profanu i sakralnu arhitekturu, karakteristične tipove seljaka i građana odjevene u nar. nošnju, žene u feredžama i žarovima. Svoja zapažanja iznose najčešće u vidu ilustracije. Mahom su to deskriptivna, često bizarna i jeftina slikarska rješenja bez većih likovnih vrijednosti. Narativne scene, koje su prikazane na ovim brojno sačuvanim crtežima i akvarelima, imaju uglavnom samo dokumentaran karakter. Od pojedinaca koji su prolazili i zadržavali se u ovim krajevima najzapaženija je grupa četvorice slikara, koja je — posljednje decenije prošloga stoljeća — osnovala t. zv. Sarajevski slikarski klub. To su: <em>W</em><em>. </em><em>Leo</em> <em>Arndt</em><em>, </em><em>Ewald</em> <em>Arndt</em><em>-</em><em>Tscheplin</em><em>, Ivana Kobilca</em> i <em>Maximilian</em> <em>Liebenwein</em><em>. </em>Oni organizuju izložbe u inostranstvu (Berlin, Dresden, Budimpešta) i izlažu crteže i slike isključivo s temama iz bos. krajeva. Rezultat toga je sve veći priliv njem., austr. i češ. slikara u okupiranu Bosnu. Ovi umjetnici — izdašno materijalno pomognuti od austr. vlasti — krstare uzduž i poprijeko Bosnom i Hercegovinom, zadržavajući se samo kraće vrijeme u pojedinim mjestima. Pojedinci se, međutim, i stalno nastanjuju. Nasuprot tim strancima stoje čedni pokušaji domaćih slikara.<em> Aleksa Tomašević </em>(1881—1932) i<em> Rista Vukanović </em>(1875—1918) idu među prve školovane slikare. Istovremenim dolaskom braće<em> Anastasa</em> (1865 —1944) i<em> Špire Bocarića</em> (1878— 1941) u Bosnu, domaće slikarstvo dobiva na svom ekstenzitetu. Svi oni slikaju motive obojene nacionalnom tematikom oslobođenja i građanske portrete, dok je<em> Ćiro Truhelka</em> (1865 —1942), amater-slikar, pokazivao sklonost za mrtve prirode, nar. nošnju i pejzaže. Izložbena aktivnost tog vremena ograničena je na sasvim skromne pokušaje (po školama, knjižarskim izlozima, umjetničkim ateljerima). Od izvjesnog značaja za širenje likovne kulture su i đačke izložbe crteža i ručnog rada koje organizuje Zanatska škola u Sarajevu, a također i rad privatne slikarske škole<em> Jana Karola Janovskog,</em> u kojoj dobivaju prve slikarske pouke<em> Jovan Bijelić, Adela Ber, Karlo Mijić</em> i<em> Lujza Kuzmić.</em><br /> Postepeno, međutim, podmladak domaćih slikara sve to više narasta. Risto Vukanović uzima u nauk<em> Todora Švrakića (1881 —I931), Đorda Mihajlovića</em> (1875—1919) i<em> Branka Radulovića </em>(1884—1916), koji će uskoro zatim nastaviti studije u Beču, odnosno Münchenu. Nedugo poslije njih<em> Gabrijel Jurkić, Milenko Atanacković</em> (1875—1955) i<em> Lazar Drljača</em> odlaze na studije u Beč. Slijede za njima<em> Pero Popović</em> (1881—1941),<em> Petar Tješić, Adela Ber, Lujza Kuzmić, Karlo Mijić.</em> Pero Popović prelazi kasnije u Prag, Tješić u Krakov, gdje je već ranije (1908) došao i Jovan Bijelić. Karlo Mijić prelazi najprije u Prag, a onda u Miinchen.<em> Đoko Mazalić</em> studira u Budimpešti, itd. Tokom ferija, ili po završetku studija, mladi slikari organizuju izložbe u svom zavičaju. God. 1907 otvara u Sarajevu izložbu Gabrijel Jurkić, a nedugo zatim i studenti praške akademije, učenici Vlaha Bukovca: Todor Švrakić, Pero Popović i Branko Radulović. God. 1910 otvorena je u Sarajevu izložba skulptorskih radova<em> Branka Deškovića,</em> koja je ujedno značila i prvu izložbu skulpture u Bosni i Hercegovini. Dvije godine kasnije, 1912, u Društvenom domu u Sarajevu, otvorena je izložba Jovana Bijelića, Đoke Mazalića i Petra Tješića.<br /> Likovna aktivnost ovog vremena nije ograničena samo na Sarajevo. Ona se proširuje i u unutrašnjost. God. 1910, Todor Švrakić izlaže u Prijedoru, a akademski slikar<em> Sava Popović-Ivanov, </em>nastavnik crtanja na gimnaziji u Tuzli, izlaže (1911) sa radovima svojih učenika. U Mostaru radi<em> Karlo Afan de Rivera.</em><br /> Prvi svjetski rat je prekinuo stvaralački kontinuitet. Umjetnici odlaze na bojišta, a pojedinci završavaju u logorima i zatvorima. Iznimno, međutim, ta je umjetnička praznina prekinuta Izložbom umjetnika iz Bosne i Hercegovine, otvorenom u Sarajevu (1917), na kojoj sudjeluje 20 slikara. Izložba je održana pod pokroviteljstvom i u organizaciji austro-ugar. vlasti i trebala je da posluži u posebne polit. svrhe. Ostali likovni život, u periodu 1914—18, iscrpljivao se u gostovanjima u drugim umjetničkim centrima (Beograd, Zagreb, Beč, Pariz, Rim), kao i u povremenim, dosta rijetkim, izložbama u Sarajevu.<br /> Likovni život Bosne i Hercegovine, neposredno poslije Prvoga svjetskog rata, karakteriše mnogo veći broj izložbi u Sarajevu, mada nisu rijetka ni gostovanja bosansko-hercegovačkih umjetnika u drugim krajevima Jugoslavije, posebno u Zagrebu<em> (Salon Ullrich)</em> i Beogradu. I dok su stranci slikari iz vremena austro-ugar. uprave najveću pažnju obraćali slikanju egzotičnih elemenata našeg pejzaža, dotle je veći broj najstarijih domaćih umjetnika težište rada prenio na slikanje reprezentativnih portreta i motiva folklornog karaktera. Stilski, ta je umjetnost — najvećim dijelom — pripadala secesiji, impresionizmu i postimpresionističkim pokušajima i rješenjima. Mladi, međutim, školovani na akademijama u Beču, Miinchenu, Parizu, Krakovu i Budimpešti, unose drugačija raspoloženja za motiv, te iznalaze drugačiji slikarski postupak. Oni slikaju Bosnu i njene ljude, domaći pejzaž i portrete običnih građana, aktove i mrtve prirode. Polet mladih i njihov stvaralački entuzijazam nalaze svog odraza i u pokušajima za stvaranjem umjetničkih grupa i slikarskih škola. Tako Petar Tješić, s Karlom Mijićem i<em> Romanom Petrovićem,</em> otvara, 1919, u svom ateljeru, slikarsku školu, koja je radila blizu godinu dana, dok<em> Vladimir Becić</em> vrši pokušaje da, s Karlom Mijićem,<em> Vilkom Šeferovim</em> i<em> Petrom Šainom</em> osnuje u Blažuju »slikarsku koloniju« — mali bos. Barbizon. Todor Švrakić je, još 1911, otvorio Prvu slikarsku školu u Sarajevu s dnevnim i večernjim kursevima. God. 1919 osnovano je u Sarajevu Društvo umjetnika SHS, koje je aktivno počelo da sprovodi u život ideju kulturne saradnje između pojedinih oblasti Jugoslavije, a imalo je za zadatak: stručno podizanje svojih kadrova i materijalno njihovo pomaganje, te kulturno uzdizanje sredine. Inicijativom Društva osnovan je kasnije Salon Skočajić u Sarajevu, u čijim su prostorijama manje grupe (Krug, Grupa četvorice) održavale svoje izložbe. Prva izložba Društva održana je oktobra 1921 u Sarajevu, i na njoj su sudjelovali:<em> Đ. Mazalić, V. Šeferov, V. Becić, P. Tješić, Lujza Kuzmić-Mijić, V. Hadžidamjanović, K. Mijić, A. Ber, T. Švrakić, R. Petrović, P. Šain, G. Jurkić</em> i<em> Atanasije Popović</em> (1885—1948). U stvaranju ovih umjetnika otsudnu ulogu igraju uticaji raznih pravaca zapadnoevr. umjetnosti. Dominira uticaj franc. i njem. impresionista. Specifične — više autohtone — tendencije, koje su se mogle nazrijeti u stvaralaštvu predratnih domaćih impresionista Branka Radulovića, Pere Popovića i Todora Švrakića ne usvajaju međuratni bosanski slikari. Uz kratku, gotovo sasvim sporadičnu pojavu ekspresionističkih tendencija na platnima pojedinaca (Bijelić, Mazalić), konstruktivizam ili kubistička shvatanja zajednička su nastojanja znatnog broja bos. pa i jugoslav. slikara u periodu 1920—30. Pažnja umjetnika okrenuta je u pravcu studiranja i obrade plastičnih aspekata materije.<br /> Za ono vrijeme dosta živoj likovnoj aktivnosti u BiH doprinio je umnogome rad Udruženja prijatelja umjetnosti »Cvijeta Zuzorić«, koje je nakon prestanka rada Društva umjetnika Bosne i Hercegovine preuzelo njegove dužnosti i poslove.<br /> Dana 28. XII. 1930 otvorena je u Sarajevu Galerija slika, koja je tokom 10 godina svoga opstojanja sakupila u depozitu preko 600 eksponata: slika, skulptura i crteža.<br /> Postepeno počinju da se naziru diferencijacije u umjetničkim shvatanjima slikara. Razlike nisu formalne, već pretežno sadržajne prirode. »Mladi«<em> (Roman Petrović, </em><em>Mica</em> <em>Todorović, Rizah Štetić, </em><em>Vojislav</em> <em>Dimitrijević, Josip </em><em>Levy</em><em>, Ismet Mujezinović, </em><em>Daniel</em> <em>Ozmo, Rajka Merćep)</em> većim dijelom orijentišu se na liniju socijalnih tendencija u umjetnosti. Takva nastojanja, međutim, nisu sasvim mimoišla ni neke od starijih slikara, kao npr. Mijića, Tješića i Mazalića. Ova progresivna nota izražena u radovima domaćih umjetnika odigrala je značajnu ulogu u borbi protiv onovremenog društvenog sistema. Posebno je komponenta »socijalne umjetnosti« bila izražena u programu rada društva Collegium artisticum. U sklopu tih nastojanja grafika zauzima — što je i razumljivo — veoma važno mjesto. Radovi<em> D. Ozme, I. Mujezinovića, B. Šotre </em>i<em> R. Petrovića,</em> jednostavni u izrazu i jasni u idejnom stavu autora, imali su ekspresionistička obilježja i karakteristike. God. 1937, u okviru djelatnosti sarajevskog Udruženja »Cvijete Zuzorić«, osjeća se nastojanje za zbližavanjem likovnih umjetnika s arhitektima. Rezultat takvog pokušaja je i njihova zajednička izložba u Beogradu, 1937, na kojoj — uz slikare — učestvuju arhitekti: <em>Mate</em> <em>Bajlon, </em><em>Emanuel</em> <em>Šamanek, Evangelides Dimitrijević, Jahiel Finci, Dušan Grabrijan, Lavoslav Pavlin, Milivoj Radovanović, Iso Rajs</em> i<em> Aleksandar Turmišev.</em> Teški uslovi rada u našim krajevima, u sredini koja nije imala veću likovnu tradiciju i koja zbog toga nije mogla imati razumijevanja za rad likovnih umjetnika, nagnali su mnoge slikare — rođene u Bosni — da napuste svoj zavičaj i potraže bolje uslove rada. Ktomu su došli i drugi razlozi. Migracije naših umjetnika česte su i prije Prvoga svjetskog rata, a tako i u međuratno doba. Najčešće odlaze u Beograd <em>(Risto Vukanović, Jovan Bijelić, Sreten Stojanović, </em><em>Milan</em> <em>Četić, Nedjeljko Gvozdanović, Kosta Hakman, Dragan Mitrinović, Jefta Perić, Branko Šotra, Male Zlamalik, Enver Krupić,</em> i dr.) i Zagreb <em>(Kamilo Ružička, Vilko Šeferov, Milivoj Uzelac, </em><em>Omer</em> <em>Mujadžić, Karlo Mijić, Sigo Sumereker).</em><br /> Za Drugoga svjetskog rata likovni život u BiH stagnira. Mnogi su umjetnici izvrgnuti progonu nacista i profašista. Neki su i život izgubili<em> (</em><em>Daniel</em> <em>Ozmo, Muhamed Kulenović, </em><em>Spiro</em> <em>Bocarić). </em>S druge strane, pojedini su umjetnici aktivni borci Narodno-oslobodilačkog rata, koji se, uz pušku, laćaju pera i olovke i rade skice i crteže na temu NOR-a (<em>I. Mujezinović, V. Dimitrijević, B. Šotra</em> i dr.). Prve poslijeratne godine obilježene su intenzivnim radom preživjelih umjetnika. Njima se pridružuju nove generacije. Slike i grafiku ispunjava ratna tematika, a nedugo zatim pažnja umjetnika okrenuta je u pravcu slikanja motiva iz opće izgradnje naše zemlje. Taj je novi period obilježen i značajnijom aktivnošću oko podizanja spomenika monumentalne plastike, osobito spomenika Narodne Revolucije. Uzevši usto u obzir da skulptura u BiH nije ranije njegovana, može se reći da je ona ovdje u poslijeratnom periodu po prvi puta dobila društvenu afirmaciju i priznanje. Likovna umjetnost, i inače, dobiva na svom intenzitetu. Javlja se čitav niz novih imena. Slikarstvo i skulptura zauzimaju sada u društvenom i javnom životu novo, mnogo značajnije mjesto nego dosada.<br /> LIT.: Iz bilježnice »Sarajevskog slikarskog kluba«, Nada, 1900, 3, str. 43— 45. — Umjetnička izložba, Sarajevo, Novosti, Zagreb, 24. VIII. i 1. IX. 1912, 228 i 236. —<em> R. Oblak</em>, Kolektivna izložba slika Društva umetnika SHS u Sarajevu od 23. X. — 31. XI. 1921, Narod, 1921, 53, str. 1. i 55, str. 1. —<em> M. Borojević,</em> Otvorenje Galerije slika značajan datum u istoriji našeg grada, Večernja pošta, 1930, 2864, str. 5. —<em> Đ. Mazalić</em>, Slikarsko djelovanje u Sarajevu. Jedan pregled, Večernja pošta, 1930, 2861, str. 17. —<em> V. Florijan,</em> Izložbe »Kruga«, Brazda, 1935, 3, str. 32. —<em> J. Kršić,</em> Izložbe sarajevskih slikara (Izložbe »starijih« i »mladih«), Pregled, 1936, str. 598—599. —<em> M. K. D.,</em> Izložba grupe »Krug«, ibid., 1937, str. 742—743. —<em> S. Šinik,</em> Prve slikarske izložbe, ibid., 1959, str. 493—500.<tab>S. Ti.</tab><br /> <strong>Arhitektura u razdoblju 1878—1918.</strong> Austriska okupacija unijela je u ove zemlje uticaj Zapada. Gledajući na njih kao na novo, bogato eksploataciono područje, okupator je odmah od početka nastojao da stvori potrebne uslove za intenzivnu eksploataciju bogatstava zemlje. Pored otvaranja novih saobraćajnica, odmah se nametala potreba modernizovanja većih naselja koja su trebala da služe kao upravno-politički, vojnički, industriski i trgovački centri. Iako se nije mnogo učinilo na njihovoj urbanizaciji, ipak se nastojalo da se ona snabdiju najpotrebnijim savremenim tehničkim instalacijama. Međutim, mnoga od ovih nastojanja nosila su pečat improvizacije i privremenosti, jer je za kratko vrijeme trebalo stvoriti vrlo mnogo, ali sa što manje ulaganja.<br /> Velika pažnja posvećivana je uređenju Sarajeva kao glavnog grada, ali ni tu nije postojala neka urbanistička perspektiva za cijelo područje grada. Dok je u tursko vrijeme grad bio jasno podijeljen, u dolini poslovni dio, a po padinama stanbeni, Austrija je izgrađivala pretežno dolinu, pri čemu je sasvim zanemareno zoniranje. Koliko je besperspektivnosti bilo u tom planiranju vidi se najbolje po smještaju zgrada velikog vojničkog logora, koje su se ubrzo pokazale kao barijera prirodnom razvoju grada na zapad dolinom Miljacke. Zbog toga je Novo Sarajevo sasvim odijeljeno od ostaloga grada. Slično je i sa Koševskom dolinom, jednim dijelom gradskog područja koje je po svom položaju i po konfiguraciji terena bilo vanredno povoljno za izgradnju, ali je razvoj grada u tom pravcu bio ometen zbog smještaja grobalja u toj dolini. Isto tako ni industrije nisu smještavane po nekom planu, nego onako kako je to konveniralo vlasnicima.<br /> Ni Generalni regulacioni plan kao ni Građevinski red, koji su stupili na snagu 1893 nisu mogli da ustvari pretstavljaju efikasan regulativ izgrađivanja grada, jer su i njihove pozitivne odredbe kršene gotovo uvijek kada je to tražio interes nekog krupnijeg kapitalista ili feudalca. Tako je i pri projektovanju i presijecanju novih ulica suviše respektovano privatno vlasništvo, pa se zbog toga u određivanju širine ulica išlo daleko ispod normalne mjere. Zbog toga je došlo do pojave, da je u Sarajevu niz ulica, koje spajaju današnju Titovu ulicu sa ulicom Jugoslovenske narodne armije upropašten, jer te ulice imaju širinu od svega 6 m iako su u njima izgrađene zgrade u nizu, a neke od tih zgrada su visoke i preko 15 m. Osim toga po Građevinskom redu bilo je dopušteno da se parcele u nizu mogu izgrađivati do 70% površine, a one na uglu čak i do 85%. Pošto su se vlasnici i te kako koristili ovim odredbama, a katkada išli i preko toga, nastala su mnogobrojna mala zatvorena dvorišta bez ventilacije i sa jednim dnevnim osvjetljenjem, a treba imati na umu da su takva dvorišta često služila kao jedini izvor svijetla i vazduha čak i stanbenim prostorijama. Pomenute uske ulice i ova abnormalna gustoća izgradnje pretstavljaju danas jedno veoma teško urbanističko naslijeđe, čija će asanacija iziskivati velike žrtve i mnogo vremena. Koliko se neumjesno štedilo na površinama vidi se i po tome, da tada u Sarajevu nije bio izgrađen ni jedan trg. Međutim, ono što treba istaći kao pozitivno u tadanjoj izgradnji, jeste to, da se odmah pristupilo rješavanju pravilnog snabdijevanja vodom i kanalizacije. Osim toga treba istaći i uređenje nekoliko javnih parkova, ali je tome sigurno mnogo pripomoglo i to što se tu radilo o muslimanskim grobljima pod vakufskom upravom, pa se ti tereni nisu mogli bez velikih teškoća preuzeti za izgrađivanje.<br /> Okupator u želji da prikaže da u ovoj zemlji žive većinom orijentalci, koristeći pri tome i činjenicu, da se tada najveći dio muslimana osjećao Turcima, nastojao je, da se i u izgradnji podvuče taj »orijentalni« karakter ove zemlje, pa su u početku mnoge javne zgrade građene u imitaciji maurskog stila. Jedna od prvih takvih zgrada bila je željeznička stanica u Bosanskom Brodu, na kapiji Bosne. Osim ove zgrade treba spomenuti: gimnaziju u Mostaru; školu za šerijatske sudije u Sarajevu (sada muzej grada Sarajeva); gradsku vijećnicu u Sarajevu (sada Narodna biblioteka) i dr. Glavni primjer te arhitekture, sarajevska vijećnica, pretstavlja potpuno formalističko rješenje, arhitektonski neuspjelo kako po dispoziciji tako i po proporcijama masa. Ističe se jedino bogatstvom detalja. Projektanti su arhitekti Vanek i Iveković. Ta »maurska« arhitektura forsirana je neko vrijeme i pri gradnji privatnih zgrada, ali uglavnom bezuspješno. Ovo forsiranje maurske arhitekture, koja nije imala ništa zajedničko sa islamskom arhitekturom u ovoj zemlji, moralo je da propadne, jer nije imalo nikakvih uslova za razvoj. U samoj zemlji uopće nije bilo uzora, a arhitektima, koji su ovdje radili, taj stil je bio sasvim stran.<br /> U daljnjoj izgradnji nije postojao nikakav određeni pravac. Prevlađivao je akademski eklekticizam, a uzori su bili raznoliki, već prema tome odakle je koji arhitekt došao. Zbog toga su zgrade podizane jedna uz drugu bez ikakve arhitektonske logike, građene u raznim hist. stilovima (romanika, gotika, renesansa), pa ima čak i takvih na kojima su miješani stilovi, na pr. romanički i gotički ujedno. Ovo važi uglavnom za stanbene zgrade, a u javnim zgradama je prevladavala renesansa, pa te zgrade pretstavljaju ono relativno najvrednije što je tada izgrađeno. Najpoznatiji arhitekt koji je projektovao veći broj javnih zgrada u renesansnim oblicima bio je Karlo Paržik. Najuspjelija mu je gradnja zgrada Zemaljskog muzeja, dovršena 1913. To su četiri paviljona vezana terasama, koji zajedno s muzejskim vrtom čine cjelinu. Naročito se ističu skladnim proporcijama dva bočna paviljona: u jednom je etnološki muzej, a u drugom uprava i biblioteka. Od drugih Paržikovih objekata treba istaći: monumentalnu sudsku zgradu (sada Rektorat Univerziteta); zgradu srp. škole (sada Tehnički fakultet); zgradu Narodnog pozorišta; zgradu sadanjeg Narodnog odbora; zgradu velike realke koja je tada pretstavljala modernu školsku zgradu. Najveći dio ove zgrade porušen je za vrijeme rata. Sa arhitektom Krausom projektovao je i neke paviljone kliničke bolnice.<br /> Eklektički primijenjenu toskansku renesansu pretstavlja u prvom redu zgrada željezničke direkcije (arhitekti Panek i Knežarek). Izgled ove zgrade je, nažalost, znatno iskvaren nadogradnjom jednoga sprata pred sam Drugi svjetski rat. Zgradu bivše Zemaljske vlade (sada zgrada Izvršnog vijeća NRBiH) projektovao je arhitekt Vancaš. I na toj zgradi je nadograden kasnije još jedan sprat, i to pred Prvi svjetski rat, ali je tu nadogradnju projektovao sam Vancaš. Zgrada hotela<em> Central</em> pretstavlja jedan pokušaj arhitekta Vancaša da primijeni maurski stil.<br /> Od tadanjih modernih zgrada treba navesti paviljon za unutrašnje bolesti kliničke bolnice koji je završen pred sam Prvi svjetski rat, zgradu Narodne banke na obali Vojvode Stepe i Napretkovu palatu u Titovoj ulici (arhitekt D. Sunko).<br /> Od sakralnih građevina treba spomenuti: prilično neuspjelu neogotičku katoličku katedralu arhitekta Vancaša; pseudoromaničku protestantsku crkvu; franjevački samostan sa crkvom na Bistriku. Svakako valja istaći i pokušaj arhitekta Knopfmachera da arhitekturu naših džamija primijeni u dogradnji zgrade rijaseta uz Carevu džamiju.<br /> Potpuni arhitektonski haos je vladao u izgradnji stanbenih zgrada. Stanova se gradilo vrlo mnogo jer su potrebe bile sve veće, a ulaganje u stanbene zgrade je bilo vrlo rentabilno. Veoma je mali broj stanbenih zgrada koje su arhitektonski uspjele. Što se tiče njihove strukture, te kuće su po svojim dispozicijama bile gotovo jednake iako su po vanjskom izgledu bile sasvim različite. Stanovi tih hotelskih dispozicija bili su bez naročite udobnosti, vrlo često i bez kupatila. Ako se tome još doda da je znatan broj takvih višekatnica zbijen u uske ulice, širine svega 6<em> m</em><em>,</em> i da su za mnoge prostorije jedini izvor svijetla i vazduha bila zatvorena dvorišta, onda se dobij a prava slika o vrijednosti tih stanova. Izuzetak čine malobrojne slobodne zgrade i porodične kuće. Od onih prvih treba navesti skup zgrada sa oficirskim stanovima kod Muzeja od arhitekta Teniesa. Najviše porodičnih kuća sagrađeno je na Kovačićima, a mali broj i na Crnom vrhu.<br /> Poslije aneksije podignut je izvjestan broj stanbenih zgrada projektovanih u okviru secesionističkih koncepcija. Najvrednije ostvarejne tadanje moderne arhitekture je zgrada<em> Slavije</em> na obali Vojvode Stepe koju je projektovao poznati češki arhitekt Jan Kotjera. Bilo je i pokušaja da se u tadanjoj savremenoj arhitekturi primijene i elementi bos. orijentalne kuće; od tih pokušaja se mogu spomenuti vila<em> Perišić</em> u Boriše Kovačevića ulici od arhitekta Bergera i najamna stanbena zgrada<em> Musafija</em> u Titovoj ulici od arhitekta Pospišila. Ovaj arhitekt je to isto pokušao da primijeni i na zgradi vatrogasnog doma u Dobrovcljačkoj ulici. Svi ovi pokušaji su bili rijetki i bez mnogo uspjeha.<tab>D. Sm.</tab><br /> <strong>Arhitektura nakon 1919.</strong> Ovaj period karakterizira oslobađanje od eklekticizma, tipičnog u arhitekturi za prethodni period austro-ugar. građenja u BiH, i formiranje savremene arhitekture koja se intenzivno razvija. Razvitak arhitekture u BiH u ovome periodu treba posmatrati kroz dva odvojena razdoblja: 1919 —39 i od 1945 na ovamo, sa prelaznim periodom kroz Drugi svjetski rat. Prvo razdoblje odvija se u građenju manjeg intenziteta, uglavnom po većim mjestima BiH, najviše u Sarajevu, sa prevladavajućim utjecajem praške arhitektonske škole obilježene elementima konstruktivizma i funkcionalizma. Posljednje godine ovog razdoblja (prekinutog Drugim svjetskim ratom) nagoviještavaju traženje specifičnog savremenog izraza u arhitekturi (Dječija bolnica na Koševu u Sarajevu arhitekta D. Smiljanića dobro pretstavlja ovo razdoblje). U drugom razdoblju građenje i razvitak arhitekture je znatno intenzivnije. Prve godine ovog razdoblja karakterizira obnova zemlje od ratne pustoši i arhitektura koncipirana na funkcionalističkoj osnovi, bez težnji ka složenijoj kompoziciji. Ovo razdoblje je ispunjeno u najvećoj mjeri građenjem stambenih i pogonskih objekata formirajući arhitekturu u okvirima racionalnog. Posljednje godine ovog perioda karakteriziraju težnje za afirmiranjem specifičnog izraza u savremenoj arhitekturi BiH, sa arhitektonskim koncepcijama i realizacijama, koje se jednim dijelom oslanjaju na tradicionalnu arhitekturu BiH iz perioda XV—XIX<em> st.,</em> a drugim na savremene arhitektonske koncepcije u svijetu, sa stalnim naporima za oslobađanjem od eklekticizma u novim vidovima (Filozofski fakultet u Sarajevu arhitekta J. Najdharta pretstavlja drugo razdoblje ovoga perioda).<tab>E. Kć.</tab><br /> <em>VIDI PRILOG<br /> </em>",1,bosna-i-hercegovina.pdf,
CRNA GORA,675,"<strong>CRNA GORA.</strong> Teritorija koju danas zauzima NR Crna Gora ima veoma raznoliku morfologiju tla. Već i zbog izlaska na more i zbog toga što preko njega kontinentalno zaleđe gravitira mediteranskom području, političko-geografski položaj Crne Gore pretstavlja značajan činilac u istoriji njenog stanovništva. U današnje granice Crne Gore ulazile su teritorije i delovi teritorija nekadašnjih plemenskih organizacija Labeata, Dokleata, Autorijata, Rhizonita, Agravonita, Olcinjata i dr. Ilirska država, koja se od sredine ← II<em> v.</em> prostirala od Neretve do Epira, imala je svoj upravni centar na teritoriji Crne Gore. Od poraza ilirskog vođe Gencija u Trećem makedonskom ratu, ← 167, do Avgustovih pohoda, ← 35 do ← 33 ilirski vladari imali su ograničenu vlast, koja im je potpuno oduzeta posle neuspeha panonsko-dalmatinskog ustanka od 6—9 god. Rimska vlast na teritoriji koju danas zauzima C. G. bila je od velikog značaja za ekonomski i kulturni razvoj njenog stanovništva. Već god. 10 ta teritorija ušla je u sastav provincije Gornji Ilirik (Dalmacija), a 297, kad su obrazovane dve provincije — Dalmacija sa sedištem u Saloni i Prevalitana sa sedištem u Skodri — granica među njima išla je preko Boke Kotorske. Od vremena podele Rim. carstva, 395, ta granica je postala i granica između Ist. i Zap. carstva, što se kasnije odrazilo i na podeli stanovništva medu crkvenim organizacijama ist. i zap. hrišćanstva. U doba Seobe naroda i gotskih najezda raspala se Dokleja, koju izvori poslednji put pominju 602. Doseljavanjem Slovena u rim. i vizant. teritorije današnje Crne Gore nastaje nova epoha. Obustavlja se proces romanizacije autohtonog stanovništva, a već od prvih početaka novog državnog života, od osnivanja dukljanske države, do novijih vremena, ta teritorija postaje pozornica burnih istoriskih i kulturnoistoriskih događaja. Iz tog vremenskog razdoblja od jednog milenij uma ostalo je kulturno nasleđe koje zauzima vidno mesto među kulturama ostalih jugoslov. zemalja.<br /> Predmeti materijalne kulture najstarijih stanovnika na području današnje Crne Gore potiču iz paleolitika, a zatim se bez prekida nastavljaju kroz mezolitik i neolitik. Od halštatskog doba to stanovništvo sačinjavaju krupni etnikon Iliri, skupina plemena koja žive na srednjem stupnju varvarstva. Pod uticajem grč. kolonizacije i rim. vladavine staro autohtono stanovništvo potpada pod sferu antičke kulture. Prema dosadašnjim arheol. nalazima može se reći da od vremena Ilira kulturne tekovine antike ne dopiru samo kao uvezena roba, nego da se i njihovo sopstveno stvaranje, najpre u granicama grubog podražavanja uzorima, kreće ka sve većem usvajanju dostignuća svog vremena. Ali stare kulturne navike produžavaju svoj vek i u vreme romanizacije i urbanizacije (posle Justinijana I) obalskog područja, kao i u vreme dolaska Slovena. S vremenom, uticaji sa strane, direktni import i sopstveno učešće u proizvodnji predmeta za životne potrebe stvaraju konglomerat kod kojega je danas veoma teško utvrditi šta je u njemu autohtono (prailirsko ili ilirsko), šta je došlo sa strane, a šta je doneseno slov. seobom. U svemu tome najmanje je istraženo učešće elemenata slov. kulture iz pradomovine. Jedino se na osnovu dosadašnjeg materijala mogu sa sigurnošću pratiti početne faze feudalizma i one manifestacije kulturnog života koje je sprovodila crkva u već organizovanoj dukljanskoj državi. Tako se, dakle, iz zatečenog autohtonog i donesenog slov. relikta ne mogu još donositi zaključci o svim kulturno-umetničkim strujanjima na toj teritoriji. Za objašnjenje um etničkih pojava koje su se dešavale u toj oblasti nije dovoljan regionalni materijal, već se mora uzeti u obzir i sve što se zna o životu starog stanovništva na susednim područjima.<br /> Od vremena stvaranja nemanjićke države umetnički život na teritoriji današnje Crne Gore, iako s brojnim specifičnostima, napreduje s razvitkom srpskog drž. organizma. Umetnost je na toj teritoriji, kao uostalom i u drugim krajevima srednjov. Srbije, potpuno podređena klasnoj funkciji države. Umetnički život organizuju, potstiču i usmeravaju vladar, vlastela i crkva. Ali i pored opšteg karaktera koje umetnosti daju vizant. i rim. civilizacija, u građenju i ulepšavanju crkava i dvoraca, u arhitekturi, vajarstvu i slikarstvu, i na teritoriji Crne Gore svuda izbija na videlo značajna osobina naših naroda — da velika dostignuća svog vremena usvaja prilagođavajući ih potpuno svojim potrebama, shvatanjima i ukusu.<br /> Petovekovni zastoj, koji je i na području današnje Crne Gore ostavila turska vlast na Balkanu, teže da nadoknade nove generacije umetnika na taj način što se ne ograničavaju na postupnost u razvitku, već žele da uhvate korak sa savremenim umetničkim kretanjima.<tab>P. Mvić. </tab><br /> <strong>Kameno, bronzano i željezno doba.</strong> Iako su istraživanja i iskopavanja na području Crne Gore novijeg datuma, danas se već mogu dati konture preist. razvoja tog područja. Sigurno je da je C. G. nastanjena već od starijeg kamenog doba, paleolita, i da su tamo u pećinama živeli ljudi. Sistematski izvršena iskopavanja pećine u Crvenoj Stijeni kod Bileće nad Trebišnjicom pokazala su da je u njoj živeo ledenodopski čovek starijeg kamenog doba, i da se u njoj neprekinuto nastavio život u mezolitu sa kulturnom paralelom tardenoisien-capsien, pa kroz doba najranijeg neolita bez keramike i potom sa keramikom tipa impreso iz zap. Mediterana i tipa barbotin (iz tzv. starčevačke kulture srednjeg Balkana). Po tome čitav rani neolit Crne Gore čini balkansku kulturnu zajednicu Starčevo—Kereš—Kriš—Karanovo I—Vorsesklo—Crvena Stijena III. Stratigrafski kontinuitet paleolit—mezolit—neolit bez keramike—neolit sa keramikom u Crvenoj Stijeni, kojim se dokazuje autohtono poreklo neolita na Balkanu i njegov početak još u ← V mileniju zasada je unikatni primer na Balkanu i nije otkriven na drugim lokalitetima. Neolit pomenutog tipa nastavio je da živi dalje u Crnoj Gori, kako se vidi u samoj Crvenoj Stijeni. Zasada su nedovoljni podaci za bakarno doba, kao i prelaz u bronzano. Ali je od bronzanog doba pa dalje kroz starije i mlađe železno doba C. G. bila naseljena Prailirima i Ilirima, sudeći po mnogim nalascima mogila i gradina tipičnih za te epohe u susednim oblastima Bosne i Hercegovine, Dalmacije i Zap. Srbije. Grč. kolonizacije u Crnogorskom Primorju i rimska potpuna okupacija učinili su kraj praist. životu u Crnoj Gori i uveli je u oblast ant. sveta. Slučajni nalasci ilirskog metalnog doba u Crnoj Gori potiču iz okoline Virpazara, Rijeke Crnojevića, Titograda, Cetinja, Hercegnovog, Kotora, Nikšića i Ivangrada.<br /> LIT.:<em> A. Benac, </em>Crvena Stijena — 1955, GZMBiH, 1957.<tab>M. Gr. </tab><strong><br /> Arhitektura.</strong><em> Građanska arhitektura.</em> Na području Crne Gore ukrštavali su se u Starom vijeku ilirski, grč. i rim. urbanistički utjecaji, no od glavnih lokaliteta iz tog razdoblja — Risna i Budve — ostalo je malo tragova. Iz vremena kasne antike brojniji su i značajniji spomenici očuvani u Duklji. Tragovi kasnoant. i ranobizant. mozaika u Petrovcu i Baru dokazuju da su postojali i drugi veći urbanistički centri. To su bila tipična gusto naseljena i skučeno izgrađena sredozemna naselja (Ulcinj, Prčanj, Perast, Svač i Kotor, a uz njih Drivast, Balaš i Sard). Iz Srednjeg vijeka malo je što sačuvano. Dukljanski vladari imali su dvorove na Prevlaci, u Skadru, Prapratni i Stonu, a dinastija Nemanjića u Ulcinju, Onogoštu i Kotoru, ali te su građevine propale. Tragovi romaničkih i gotičkih palača nalaze se u Kotoru, Baru i Ulcinju. Iz renesanse spomena su vrijedne palače u Kotoru (palače Pima, Gregorina, Bizanti), te u Baru i Perastu (Bujevića palače). Iz XVI i XVII<em> st.</em> potječe niz skromnijih zgrada, katkad višekatnica, građenih od tesanog kamena sa skladnim rješenjem čitave građevinske konstrukcije: s krovovima blagog nagiba, obično s tipiziranim prozorima i vratima, ponekad i s balkonima. Prozori i vrata rađeni su od korčulanskog kamena; često su gotovi dopremljeni sa Korčule. Planinska C. G. nema u novijoj povijesti ni romanike, ni gotike, ni renesanse, a ni baroka; postoji arhitektura XIX i XX<em> st.</em> i zamašna izgradnja poslije Oslobođenja. — U unutrašnjosti, u šumskim krajevima postoje sve do najnovijeg vremena brvnare sa strmim krovovima pokrivenim sindrom ili drugim biljnim materijalom; imaju jednu ili dvije prostorije u prizemlju, vrlo rijetko kat. Osobito su zanimljivi tipovi takvih kuća u Gusinju i Plavu. Šiptari, koji nastavaju Krajinu, imaju i posebnu vrstu kuća, zvanih kule, sa temeljem od kamena i gornjim dijelom od drva. Utjecaj mediteranske arhitekture osjeća se i u unutrašnjosti, dok se u Baru, Ulcinju i na Rijeci Crnojevića može utvrditi ukrštavanje primorske i balkansko-istočnjačke kulture, osobito zbog turskih utjecaja.<br /> Politički razvoj Crne Gore u XIX<em> st.,</em> naročito za vladanja Petra Petrovića Njegoša, pogodovao je izgradnji Cetinja (v.<em> Cetinje</em>) i drugih gradskih naselja. Uz uobičajene objekte upravnih i vojničkih vlasti u Crnoj Gori se između dva svjetska rata nije mnogo gradilo. Nakon razaranja za Drugoga svjetskog rata arhitektura novopodignutih objekata najbolje se odražava u snažnom urbanističkom razvoju Titograda. Iako ta izgradnja govori o različitim koncepcijama nove arhitekture, ta shvaćanja nemaju dubljih razmimoilaženja. Sve što je ostvareno, odraz je rada kolektivnih snaga i elana graditelja.<tab>R.</tab><br /> <em>Crkvena arhitektura.</em> Iz kasne antike sačuvalo se samo nešto temelja, zidova i fragmenata velike bazilike u Duklji. Dimenzije i bogatstvo skulptorske dekoracije ukazuju na nekadašnje značenje te građevine. Najstariji crkveni spomenici Srednjeg vijeka datiraju iz IX—XI<em> st.;</em> to su manje, nadsvođene, jednobrodne crkve u obalnom pojasu (Bar.) Tip tih građevina može se vezati uz sredozemno, predromaničko podrijetlo. Izuzetak je prvobitna crkva sv. Tripuna u Kotoru (iz poč. IX<em> st</em>.), koju kao građevinu kružnog oblika spominje Konstantin Porfirogenet. Ove su crkve građene od tesanog i lomljenog kamena i pokrivene kamenim pločama; plastična je dekoracija obično u vidu tropleta, koji se ponekad kombinira s biljnim i životinjskim motivima (Ulcinj, Bar, Bogorodica Ratačka, pojedina mjesta u Boki).<br /> Romanika ostavlja veći broj arhitektonskih spomenika. Pojavljuje se već u XI<em> st.</em> u Primorju dolaskom benediktinskog reda, a osobito nakon osnutka barske nadbiskupije (druga pol. XI<em> st.</em>). Grade se trobrodne bazilike. Od Sv. Petra kraj Trebinja i Sv. Arhanđela na Prevlaci sačuvali su se samo temelji. U ruševinama je i nekadašnja grobnica zetskih vladara Vojislava, Mihajla i Bodina — crkva sv. Sergija i Vakha, nedaleko od Skadarskog jezera (danas na albanskom teritoriju). U toj su crkvi sva tri broda bila pod jednim krovom od greda, a zidana je naizmjeničnim redovima tesanca i opeka. Već potpuno razvijene romaničke forme pokazuje crkva sv. Tripuna u Kotoru, iznova građena 1166, kao trobrodna bazilika sa dvije polukružne oltarske apside i s portikom na zap. fasadi, koji je potkraj XVII<em> st.</em> flankiran sa dva zvonika. Za kasne romanike javljaju se i stare preromaničke koncepcije; tako nastaje tip jednobrodnih crkava. Najznačajnije su takve građevine u Kotoru: crkva sv. Pavla s križnim svodovima i natpisom iz doba kralja Milutina, crkva sv. Marije (collegiata) i bazilika sv. Luke s kupolom na niskom okruglom tamburu. Te crkve, kao i trikonhalne građevine u neposrednom zaleđu obalnog pojasa, nesumnjivo nose i obilježja istočnjačkog utjecaja (crkva Bogorodice Krajinske više Skadarskog jezera iz poč. XI<em> st.</em>). Građene su obično od grubog tesanog krečnjaka; kod nekih je crkava tehnika zidanja savršenija (Sv. Marko u Baru, Sv. Tripun u Kotoru), a ima i slučajeva, gdje se naizmjenično ređa bijeli i crveni kamen. Ukrašivanje se uglavnom odražava u bogatijim formama portala i prozora (Sv. Marija »Collegiata« u Kotoru).<br /> Iako je gotički utjecaj vidljiv, češći su samo gotički konstruktivni i dekorativni elementi, dok građevine u cjelini rjeđe nose gotički karakter. Tako je portal jednobrodne crkve sv. Đorđa u Svaču rađen u romaničkoj tradiciji, dok su prozori potpuno gotizirani. Slično je i na crkvici sv. Katarine u Baru. Gotičke prelomljene svodove ima nekoliko manjih crkava (Sv. Mihajlo u Kotoru).<br /> Permanentna turska opasnost omela je razvoj renesansne i barokne arhitekture. Zanimljiva je barokizirana crkva Gospe od Škrpjela iz XVII<em> st.</em> na otočiću nasuprot Perastu. Tragova baroka ima i na spomenutim obnovljenim tornjevima crkve sv. Tripuna u Kotoru. U stilu baroka sagrađena je potkraj XVIII<em> st. </em>katedrala u Prčanju.<br /> U unutrašnjosti zemlje crkvena se arhitektura u Srednjem vijeku, vezana uz pravoslavlje, razvija drukčije. Tu se ukrštavaju utjecaji istočnjačke i zapadnjačke umjetnosti (Đurdevi Stubovi u Budimlji, Petrova crkva u Bijelom Polju, Dobrilovina i Dovolja na Tari). To su jednobrodne crkve, katkad s bočnim vestibilom, s kupolom na pandantivima i s jednim do dva tornja na zap. strani. Iznimka je Nikoljac kod Bijelog Polja, koji je trobrodna bazilika s kupolom građena u XIV—XV<em> st.</em> Primorskom tipu jednobrodnih građevina pripada grupa crkvica građenih u XV<em> st.</em> na ostrvima Skadarskog jezera (Bogorodičina crkva na ostrvu Komu, zadužbina Crnojevića). Na znatnom broju pravoslavnih crkava u Primorju osjeća se utjecaj srp. arhitekture (crkva sv. Sergija i Vakha više Hercegnovog, iz kasnog Srednjeg vijeka), dok kod crkava građenih od XV do XVII<em> st.</em> prevladava primorski tip jednobrodne građevine (crkva sv. Save u Budvi, crkva sv. Đorda u Orahovcu). Crkva prvobitnog Cetinjskog manastira iz kraja XV<em> st.</em> predstavljala je, čini se, izuzetak. Imala je oblik trobrodne bazilike s kupolom; sačuvani kapiteli pokazuju, da je bila građena u stilu rane renesanse ili bar uz primjenu njenih elemenata.<br /> <em>Vojna arhitektura.</em> Iz ant. doba sačuvali su se malobrojni ostaci utvrđenja. Prema tim vrlo oskudnim ostacima još se uvijek ne može utvrditi podrijetlo tih utvrđenih mjesta. Ne zna se, da li su to ostaci utvrđenja ilirsko-rimskog ili srednjovj. podrijetla. Utvrđenje iz doba kasne antike, koje je okruživalo grad Duklju, do temelja je srušeno; naziru se samo tragovi. Sigurniji su podaci iz Srednjeg vijeka; iz tog razdoblja datiraju fortifikacije Hercegnovog, Kotora, Bara i Ulcinja, koje su preuređivali i dograđivali Mlečani. Značajniji su, međutim, spomenici fortifikacione arhitekture, koji nastaju u razdoblju stare Zetske države, na pr. pojedini dijelovi Bara; ističu se gradska vrata u Baru, vjerojatno iz XI<em> st.,</em> jedinstvena u crnog. primorskoj arhitekturi.<br /> Dinastija Nemanjića sagradila je velik broj jakih utvrđenja u primorskom zaleđu i u unutrašnjosti (Ribnica, stari Onogošt, Pirlitor na Tari). Za zaštitu rudnika olova i srebra, kao i za obranu snažnog trgovačkog središta, podignuta je tvrđava Brskovo kod Mojkovca. Sve te utvrde imaju tipičan oblik raške srednjovj. arhitekture. Građanske i crkvene građevine, koje su se nalazile u sklopu utvrđenih mjesta, uništilo je vrijeme, pa će se o njima moći govoriti tek poslije iscrpnog otkopavanja i istraživanja. U eri turskog nadiranja nema nekih značajnijih tragova vojnih utvrđenja. Austrija je, pošto je 1814 po drugi put prisvojila Boku Kotorsku, izgradila neke obalne utvrde. Između dva rata, osim manjih fortifikacionih objekata, u Crnoj Gori nije se ništa gradilo.<br /> <strong>Stećci.</strong> Slabo proučene nekropole stećaka nalaze se u zap. i severozap. oblastima Crne Gore, u Drobnjacima, delu Pive, oko Nikšića i Grahova. Zbog otsustva natpisa teško ih je preciznije datirati, ali se pretpostavlja da najvećim delom potiču iz XV i XVI<em> v.</em> Medu stećcima različitih tipova naročito se ističu oni sa figuralnim ornamentom lova, kola i borbe konjanika sa strelcima, koji pokazuju mnogo sličnosti sa ukrašenim srednjov. nadgrobnim spomenicima u Hercegovini. Izvesni stećci koji imaju isklesane arkade (u reljefu) i oblik sarkofaga potsećaju na rim. nadgrobne spomenike, mada im ovi nisu služili kao uzor. Najpoznatije je nalazište stećaka na srednjov. groblju kod Petrove crkve u predgrađu Nikšića sa oko 400 spomenika većim delom bogato ukrašenih.<br /> LIT.: <em>J</em><em>. </em><em>A</em><em>. </em><em>Evans</em><em>,</em> Antiquarian Researches in Illyricum, IV—V, Westminster 1883—85. —<em> П. Ровuнскu</em><em>й, </em>Черногория, III, Санктпетербург 1909, str. 206—223. — <em>D</em><em>. </em><em>Sergejevski</em><em>,</em> Srednjevjekovno groblje kod Petrove crkve u Nikšiću, Cetinje 1952. —<em> D. Vidaković,</em> Bibliografski podaci o stećcima, Zbornik zaštite spomenika kulture, Beograd 1953, str. 149—180.<tab>S. Pet.</tab><strong><br /> Umetnost od kraja antike do početka baroka.</strong> Dosta gusta mreža ranohrišćanskih spomenika — bazilika i, preko nje, krstoobrazna crkva u Duklji, bazilika i trikonhalna crkva u Zlatici, ranovizant. crkva u Ulcinju od čije arhitektonske plastike su nađeni fragmenti, jedna bazilika otkopana nedavno u Kotoru i trikonhos crkve sv. Tome u Prčanju — svedoči da se u kulturno-umetničko nasleđe koje je ostalo od Dokleje iz VIII—XI<em> v.</em> može interpolirati njena još starija umetnička delatnost iz doba pre dolaska Slovena. Ranohrišćansku Duklju zamenio je Bar, bez tragova oslanjanja na svoju prošlost, dok je kulturno-umetnički kontinuitet od vremena Seobe sačuvan u Kotoru, Prčanju i Ulcinju.<br /> Granica podeljenog Rimskog Carstva (iz 395), koja je išla preko Boke Kotorske, nije odmah postala sudbonosna za kulturno-umetničku orijentaciju većine teritorije koju danas obuhvata Crna Gora. Iako otada doklejska crkva pripada najpre solunskom papskom vikarijatu, a od 533 arhiepiskopiji<em> Justiniana Prima,</em> dok su episkopije u Boki Kotorskoj pripojene Saloni, crkvene osnove malih preromaničkih građevina i geometriska prepletna ornamentika ostali su im zajednički sve do XII<em> v. </em>Na osnovu arheol. nalaza mogu se u tom vremenskom rasponu pratiti crkveni spomenici samo po epigrafskim i skulptorskim fragmentima i po delimično očuvanim temeljima: 840 Sv. Marija u Budvi, u IX<em> v.</em> Sv. Stefan na Otoku kod Prevlake u Boki Kotorskoj i Sv. Tripun u Kotoru, u IX—XI<em> v.</em> dve crkvice ispod romaničko-gotičkih crkava sv. Dorda u Baru i Bogorodičine crkve u Ulcinju, a u X—XI<em> v.</em> crkve sv. Tome u Kutima i sv. Stefana u Sušćepanu kod Hercegnovog. Crkva sv. Tripuna je, prema saopštenju Konstantina Porfirogenita, imala kružnu osnovu; ostale su jednobrodne, zasvedene poluobličastim svodom ili s kupolom (Ulcinj). Sve te crkvice redovno su građene lomljenim pritesanim kamenom, ponekad živo profilisane pilastrima i nišama spolja, a poprečno ojačavajućim i bočno prislonjenim lucima s unutrašnje strane, što je služilo ne samo u dekorativne, nego i u funkcionalne svrhe (kao podupirač krovne konstrukcije). Apsidu, redovno polukružnu iznutra, a rede trostranu ili pravougaonu spolja, i dosta prostrani prezviterijalni prostor s trpezom<em> (mensa sacra)</em> i četvorostranim ciborijem iznad nje delila je od naosa niska kamena pregrada, obično veoma dekorativno skulptovana. Plitkoreljefna tročlana pletenica s beskrajnim geometriskim kombinacijama u kojima teratološka i ljudska figura, ako je ima, igra sporednu ulogu — najčistiji izraz jedne apstraktne opštemediteranske umetnosti koja svoje poreklo vodi još od hititskih prepleta na glinenim pločicama i kasnoant. na mozaicima, dok su kuka u obliku »pasjeg skoka«, »ajer-štab« i jako stilizovani biljni ornamenti (krinovi, ruže) ostaci kasnorim. dekorativne plastike — istog je karaktera kao tzv. starohrv. preplet i zajedno s njim došla nam je pretežno s Apeninskog poluostrva, ali i iz drugih oblasti Mediterana. Fragmenata takvog stila najviše ima u Kotoru — parapetne ploče, deo ciborija i drugog crkvenog kamenog nameštaja u prvobitnoj crkvi sv. Tripuna, na Prevlaci, gde je nađena vanredno lepa parapetna ploča, u Ulcinju, od čijeg ciborija se jedan deo nalazi u Nar. muzeju u Beogradu, u Baru deo episkopskog (?) prestola, u Sušćepanu parapetne ploče i dr.<br /> Od kraja X<em> v.</em> počinje niz promena u kulturno-umetničkom životu tek nastale slov. dukljanske države kneza Vladimira. Crkva u njegovoj prestonici, Bogorodica Krajinska, koju je posle Vladimirove smrti 1016 podigla njegova žena Kosara, iako jednobrodna bazilika, ima na juž. i sev. strani konhe, zbog čega pripada trikonhosnom tipu. Ako je imala kube, kako se pretpostavlja, ova crkva s velikim pravougaonim prostorom na zap. strani lep je primer kako se od jednostavnih osnova preromaničkih crkvica vrši prelaz u složeniji tip. Tu pojavu u dukljanskoj državi ne možemo objasniti smenom stilova, budući da i dalje cvetaju najčistiji oblici protoromanike uporedo s elementima koji su delovali u pravcu odvajanja od njenih jako slobodnih osnova i svodova.<br /> Benediktinci, prvi redovnici na našem Primorju, besumnje podjednako propagiraju i rasprostranjuju kako mediteransku plastičnu ornamentiku, koju su verovatno oni doneli, i crkvice jednobrodnog izgleda, tako i karolinšku i otonsku umetnost, koju je prihvatila rim. crkva. Do izvesnog diferenciranja dovešće u ovoj fazi stalni sukobi između obe polovine hrišćanske crkve koji su konačno 1054 doveli do rascepa, a time i do budućeg samostalnog razvoja zap. i ist. ikonografije. Ali to se neće odraziti na dukljanskim spomenicima, osim možda što će dovesti do variranja već utvrđenih koncepcija. Takvu »srednju« liniju između oba crkveno-umetnička centra zadržaće još dugo svi glavni domaći spomenici na zetskom području.<br /> Na ranohrišćansku baziliku u Kotoru, posle spaljivanja i razaranja koja su verovatno 998 izazvali Samuilovi vojnici, benediktinci su, izgleda, podigli ili restaurirali crkvu sv. Petra, a koja se pominje 1116. Sudeći po širenju kulta sv. Mihaila, crkvicu s izduženom pravougaonom osnovom i kupolom u Ratačkom manastiru kod Bara, stariju jednobrodnu crkvicu na Prevlaci <em>(sci Michaelis de foris)</em> i crkvicu pomenutu 1116 u Kotoru<em> (sci Michaelis de Cataro)</em> možemo takođe pripisati aktivnosti benediktinaca.<br /> Pojava niske kupole, koju nose pandantifi ili ponekad trompe, osobito povećanje raspona kupole, zbog čega kubično postolje tambura iščezava ili zadržava samo dekorativnu ulogu, možda bi se mogla izdvojiti kao dukljanska varijanta, budući da se na njoj podjednako osećaju najmarkantnije osobine i vizant. i preromaničko-lat. graditeljstva. Poslednja u razvojnom lancu, gde je ta osobina najizrazitija (početak i faze ne možemo pratiti), je jednobrodna crkva sv. Luke u Kotoru skraja XII<em> v.</em> s niskim okruglim tamburom koji pomoću pandantifa naleže na bočne zidove. Ne znamo kakva je bila osnova Rize Bogorodice u Bijeloj, verovatno suvremene Sv. Luki, od koje je sačuvana polukružna apsida. Jednobrodna crkva sv. Đorđa u Titogradu (biv. Podgorici) s poč. XII<em> v.,</em> ima nisku kupolu, ali i dosta prostran prezviterijalni prostor. Za zetske spomenike ovog doba veoma su karakteristični Sv. Mihajlo kraj Stona, s niskom kupolom koju nose pandantifi, verovatno iz druge pol. XI v., i jedna crkvica pod tvrđavom Drivosta, kod Skadra, u obliku čistog trikonhosa sa centralnim delom koji ima svod ojačan dijagonalno ukrštenim rebrima, dok su joj apside kopitaste. Iako skraja XII ili čak s poč. XIII <em>v.,</em> crkvica<em> A</em> u Ratačkom manastiru, po tehnici zidanja već sasvim romanička svojom kriptom, koja je s gornjim prostorom komunicirala uzanim kanalićem u apsidi, potseća na ranohrišćanske mauzoleje. Nije puka slučajnost, već je u najtešnjoj kultnoj vezi ponavljanje crkve s kriptom na istome mestu u XIV <em>v.,</em> pošto je prethodna bila srušena.<br /> Prelaz iz preromaničke u romaničku lat. arhitekturu na Juž. Primorju ne može se odrediti nijednim spomenikom, jer kod tako »opreznog« procesa, kao što je dukljanski, tradicija i eklektizam igraju glavnu ulogu. Ali pojava u drugoj pol. XI i XII<em> v. </em>većih romaničkih crkava bazilikalnog oblika, pokrivenih drvenom tavanicom, svedoči o porastu uticaja i obogaćivanju građevinskog programa već sasvim ojačalih benediktinaca. Najznačajnija od njih je svakako crkva Sergija i Vakha na Bojani kod Skadra, u kojoj su tokom XI i XII<em> v.</em> sahranjivani zetski vladari. U istu grupu s njom dolaze crkve sv. Petra kod Trebinja i trobrodna bazilika sv. Mihaila na Prevlaci. Takva je 1166, kad je posvećena, bila i trobrodna crkva sv. Tripuna u Kotoru, od koje je sačuvana rebrasta konstrukcija svodova. Ako ovome dodamo da se od neutvrđenih vladarskih domova, kakav je besumnje bila Vladimirova<em> curia</em> u Papratni, prelazi na kraju vladavine dukljanskih kraljeva na masivno građene romaničke tvrđave (barska kapija, iz XI—XII, Ribnica i Skadar, iz XII <em>v</em>.), i da su gradovi na Primorju bili povezani odličnim komunikacijama, onda slika jednog veoma bujnog arhitektonsko-umetničkog razdoblja dukljanske države dobija sve karakteristike koje su joj, pored geografsko-istoriskog položaja, bile predodredene i društveno-ekonomskim razvojem.<br /> Postepeni prelaz iz preromanike u romaniku, karakterističan za provincisku umetnost, nije bio smetnja daljem snažnom razvoju arhitekture u srp. Pomorju, kako se po prestanku zetske države zvala teritorija koju je 1183 Nemanja osvojio i pripojio Raškoj. Naprotiv, ujedinjenjem već urbanizovane dukljanske oblasti s bogatim zaleđem građevinska delatnost dobija nove mogućnosti i ostvaruje dela visokih kvaliteta. Savladana tehnika zidanja u tvrdom materijalu i ukrašavanje zidnih otvora i unutrašnjih i spoljašnjih profila mermernom plastikom, širenje prostorne površine komplikovanih osnova i dometi na polju zasvodavanja kompleksnih arhitektonskih celina upotrebom rebra omogućili su da se u Kotoru pojavi 1221 Koleđata (Sv. Marija), s kupolom i osnovom skoro identičnom Sv. Luki, ali i s rebrastim svodom na jednom traveju, kao u Sv. Tripunu. Nešto mlada Sv. Ana ostaće verna starijoj tradiciji; ona je bez kupole, ali sa nešto prostranijim zap. travejem. Pored ranijih lombardijskih uticaja (način zasvođavanja pomoću rebra) sad se u podjednakoj meri kombinuju romanički (poreklom iz Apulije) i vizant. elementi, čime je omogućeno da ta simbioza do naročitog izraza dode na raškim monumentalnim spomenicima, koji u osnovi zadržavaju jednobrodni izgled, ali im se sev. i juž. kraci krsta (u Sv. Luki oni su upisani u kvadrat, tj. jedva vidljivi) izdužuju i čine transept. Kubična postolja tambura na crkvi mljetskog benediktinskog samostana iz XII<em> v., </em>poreklom iz juž. Italije, dala su raškim spomenicima monumentalnu dominantu koja je na vizant. spomenicima tog doba nepoznata. U Pomorju nije sačuvan takav drugi spomenik, ali je verovatno da je primer Mljeta, koji je zahumski knez Desa poveljom iz 1151 darovao benediktinskom samostanu pod Monte Garganom u Italiji, bio od uticaja na njegovo građevinarstvo.<br /> Već sasvim formirane koncepcije raške škole širiće se za sve vreme njena trajanja kako duboko u unutrašnjost tako i na teritoriju koju danas obuhvata Crna Gora. Dok su na Limu Nemanjina crkva Bistrica (Voljavac) Davidovica, zadužbina Nemanjina unuka Dimitrija Vukanova (monaha Davida), koju je zidao<em> Desa iz Rissa</em> (verovatno Risna), još uvek jednobrodne, ali prva bez kupole, zasvedena podužnim poluobličastim svodom poduhvaćenim lucima, a druga s bočnim kapelicama namesto krakova krsta, Sv. Petar u Bijelom Polju s kupolom ima jedan brod čiji je centralni deo presečen uskim poprečnim svodom, što je čisto orijentalna osobina. Osnovu raškog tipa, ali bez otvorenih bočnih vestibila i kapela, ima crkva Đurđevih Stubova u Budimlji kod Ivangrada. Po tipu niskih transepata, možda najbliža Bogorodici Hvostanskoj kod Peći, ubrajamo u ovu grupu i crkvu sv. Petra u Bogdašiću kod Tivta, s niskim kracima krsta, i prvobitnu crkvu sv. Nikole u manastiru Praskvici u Paštrovićima, od koje je sačuvan sev. krak krsta. Ali najmonumentalnije rešenje svakako ima crkva u Morači iz 1252 s transeptom, samo s jednom bočnom kapelicom na sev. strani i bez egzonarteksa koji je na drugim raškim spomenicima bio već uobičajen. Kao što je crkva sv. Mihajla kod Stona imala dve kule koje su flankirale zap. fasadu, i crkva u Bijelom Polju i Đurđevi Stubovi u Budimlji imali su takve zvonike ispred egzonarteksa. Umesto ranije trodelne apside na bazilikama, sad se na svim spomenicima razvijenog raškog tipa javlja samo srednja, jako proširena i monumentalna apsida, dok su bočne, na paraklisima, jedva primetne.<br /> Kao što je spor bio prelaz iz protoromanike u romaniku, tako se postepeno prelazilo i u gotiku, što nije karakteristično samo za Pomorje već i za celokupnu našu jadransku obalu. Benediktince, zaslužne za uvođenje u naše primorske krajeve ondašnjih kulturnih tekovina (prepletna ornamentika, beneventana, hagiografska i istoriska književnost — legenda o Vladimiru i Kosari i Barski rodoslov — prihvatanje i propagiranje glagoljice), smenjuju dominikanci i franjevci, samostanski redovi koji, shodno svojoj misiji (učvršćenje centralističke papske vlasti), donose naročiti tip crkvenih osnova »propovedničkog« karaktera. U duhu tradicionalnih rešenja romanike, ali bez kupole, koju oba reda odlučno odbacuju, sagrađena je 1263 u Kotoru jednobrodna dominikanska crkva sv. Pavla. Iste osnove, ali znatno užih pravougaonih traveja je i kotorska crkva sv. Mihaila, koja možda nije identična onoj iz XII<em> v.</em> budući da u svojim gornjim slojevima ima udružene elemente romanike i gotike. Cistercitskom osnovom s velikim pravougaonim apsidama, bademastim rebrima, koja služe kao kosturi krstastih svodova, i oživalnim lucima, franjevci unose novine u velike manastirske objekte koje im kraljica Jelena podiže u Kotoru (Sv. Franjo), Baru (Sv. Nikola), Ulcinju (ako je to Bogorodičina crkva, ona je s polukružnom apsidom) i Skadru (Sv. Stefan je bazilikalnog plana osnove s pravougaonom apsidom i s drvenom tavanicom). To što je Jelena pomagala benediktinske građevinske koncepcije, sagradila sebi u pravoslavnom kultu gotičku crkvu u koju će biti sahranjena (Gradac) i istovremeno dala toliku podršku franjevačkim građevinskim novinama dokaz je uporednog žilavog insistiranja na arhaičnim rešenjima i prihvatanja novih tekovina uz uslov njihovog adaptiranja tradicionalnim shvatanjima. Uz jedini sigurno identifikovani franjevački objekt, crkvu sv. Franje u Kotoru, sagrađena je uskoro mala crkvica sv. Katarine, koja spolja ima trostranu apsidu. Romaničko-gotičkom stilu pripadale su besumnje i crkva sv. Nikole, zadužbina porodice Buća u Kotoru (iz XIV<em> v.</em>), i mnogobrojne crkve iz istog vremena u Baru, Ulcinju, Svaču, Skadru, Danju, Drivastu, Balezu i drugim gradovima koji su bili u sastavu zetskog nemanjićkog dominijuma.<br /> Da je prožimanje stilova romanike i gotike s vizant. ikonografijom bilo jako u Pomorju dokazuju dva velika skulptorska rešenja — ciborij u crkvi sv. Tripuna u Kotoru iz 1362 i dvojne kolonete s kapitelima u klaustru franjevačkog samostana u Dubrovniku, koji je radio<em> Miho iz Bara</em> sredinom XIV<em> v.</em> Ljudska figura i fantastični zoomorfni svet na oba spomenika vodi svojim poreklom preko Apulije u Vizantiju. Uz skulptore u Dečanima i <em>Obrada Desislava,</em> od koga je u katedrali u Bariu (u Italiji) ostao oltar za smeštaj ikone koju joj je poklonio kralj Milutin, mnogobrojni domaći kamenari, klesari i zidari iz Bara i Kotora rade lepe romaničko-gotičke kuće na Primorju. Najuspeliji radovi su besumnje veliki gotički prozori sa 4 ili 3 otvora koje dele stubići s kapitelima i bujno perforiranom mermernom pločom iznad njih. U Kotoru, Baru i Ulcinju ima i danas na palatama sačuvanih romaničkih srpastih nadvratnika, natprozornika i portala.<br /> Najstariji sačuvani spomenik monumentalnog slikarstva, freske u crkvi sv. Mihajla kraj Stona, sudeći po portretu, rađene, verovatno, za zetskog kralja Mihajla, recentno je naslanjanje na karolinšku umetnost. Kao što se u plitkoreljefnoj plastici Duklja oslanjala na Apuliju i Vizantiju (lik sv. Đorđa na olovnom pečatu Bodinovog sina Đorđa), tako se i njena stara ornamentika u iluminiranim kodeksima držala istih izvora; teratološki motiv životinje koja sebi grize rep i prepletna traka na inicijalima rukopisa koji su nastali na teritoriji dukljanske države drže se kapuanskih izvora i još daljih irskih uzora. Minijatura u »Miroslavljevom jevanđelju« je tipična za benediktinsku romaničku umetnost, dok je ona u drugom značajnom dukljanskom rukopisu, »Vukanovom jevanđelju«, iz 1202, svega nekoliko godina posle Miroslavljevog, vizantiska, i to s makedonskim lokalizmima.<br /> Najbolje freske u Crnoj Gori, ciklus sv. Ilije u juž. kapeli manastira Morače, iz 1252, čvrsto se vezuju za umetničke koncepcije ondašnje srp. države. Drukčije odlike pokazuje slikarstvo u apsidi Rize Bogorodice u Bijeloj, verovatno iz XII<em> v.,</em> koje je tu došlo pomorskim putem iz nekog centra ne odveć bliskog tendencijama srp. slikarstva. Naime, širenje vizant. uticaja nije išlo samo vardarskim putem; za Pomorje su kudikamo bile pogodnije veze s heleniziranim i vizantiniziranim južnoital. gradovima ili preko Drača. Zato je u benediktinskim, dominikanskim i franjevačkim crkvama od Stona do Bojane, koje su, po svoj prilici, sve odreda bile slikane freskama, našla utočište ona struja vizant. slikarstva koja je, pre Giotta, dominirala na Apeninskom Poluostrvu. Iako su uticaji vizantinizma u Italiji dučenta imali retardirajuće svojstvo, ipak su bili od velikog značaja zbog toga što su u zdepastu romaničku formu uneli nove, izduženije proporcije, što su doprineli linearnoj diferencijaciji oblika i što su obogatili kompoziciju ritmom i uravnoteženošću, a paletu istančanošću. Fragmenti takvog živopisa nađeni su u kotorskom Sv. Franji, barskom Sv. Nikoli i ulcinjskoj Sv. Mariji, skraja XIII i iz XIV<em> v., </em>a na ostacima crkve Srđa i Vakha na Bojani konstatovana su tri sloja fresaka.<br /> Posebno mesto u monumentalnom slikarstvu Pomorja imaju tzv.<em> pictores graeci</em> i s tim u vezi pitanje lokalne slikarske škole. U jakim vezama s vizant. državom, Kotor je uvek bio lako pristupačan putujućim vizant. majstorima svih zanata, pa medu njima i slikarima. Besumnje su bili Grci oni slikari koji su 1331 radili freske u kotorskoj crkvi sv. Tripuna. One nisu sačuvane, ali prilikom nekih radova 1897—1908 otkriveni su tu delovi »Raspeća« i »Skidanje s krsta«. Smeštaj tih scena iz ciklusa Muka Hristovih u apsidi, kao u slikarstvu Apulije, Abruzza i crkve sv. Dimitrija u Peći, zatim ornamentika slična onoj na spomenicima koje su slikali Milutinovi majstori i slikari u Dečanima ne dopuštaju da se nasluti od kakve bi vrednosti bile te freske ža eventualnu rekonstrukciju srednjov. bokokotorske slikarske škole. Da li je u provinciskom primorskom gradu otkad ga je Nemanja zauzeo bilo domaćih majstora, bez kojih se ipak ne može pomišljati na postojanje škole, ili je on samo služio kao posrednik vizant. s jedne i romaničkih slikarskih proizvoda s druge strane, ne može se utvrditi.<br /> Od boljeg srp. monumentalnog živopisa na teritoriji današnje Crne Gore ostali su samo neznatni ostaci — skraja XIII<em> v.</em> u Bistrici na Limu i, od Milutinovih majstora iz vremena živopisanja Gračanice, u crkvi sv. Petra u Bijelom Polju. Iz pisanih izvora nije sasvim jasno da li je i kotorska crkva sv. Jakova od Lode, koja se prvi put pominje 1326, inače »picta picturis graecis«, imala freske iz tog doba ili kasnije. Isto tako ne znamo iz kog je vremena bilo slikarstvo crkve sv. Nikole u Kotoru, zadužbine Nikole Buća, sazidane u pol. XIV <em>v.,</em> koja je 1605 takođe zatečena »tota depicta picturis graecis«. Najbolji kotorski slikari i posle Dečana odlazili su da rade u druge krajeve i tako pronosili jednu već utvrđenu tradiciju. Da li su radili i u Matejči, gde ima više slikara nejednakih kvaliteta, nije izvesno, ali nema nikakvih smetnji da se<em> Teodor zograf,</em> slikar fresaka u Rudenici iz 1402—10, smatra identičnim<em> Teodoru Savinu</em> iz Kotora koji je između 1377 i 1385 učio zanat u Dubrovniku kod bivšeg kotorskog slikara <em>Đorda Grka.</em><br /> Osim u istočne, kotorski slikari putuju i u zap. krajeve. Arhivski podaci iz Dubrovnika i Kotora sve više osvetljavaju njihovo kretanje po Hercegovini i Bosni. Kotorski slikar<em> Lovro Dobrićević</em> napušta svoj grad, radi neko vreme u Dubrovniku, a odatle ide u Bosnu, gde sredinom XV<em> v.</em> radi za franjevačke samostane. I njegovi sinovi<em> Marin</em> i<em> Vicko</em> često se pominju kao slikari, koji su u Dubrovniku imali najpre zajedničku, zatim posebne radionice sa učenicima. Sudeći po istovremenom dubrovačkom slikarstvu, može se pretpostaviti da su oni napustili vizant. forme i prihvatili ranorenesansna slikarska shvatanja. Na sredini između ta dva pravca nalazi se živopis u crkvi sv. Bazilija u Stolivu, koji je, krajem XV<em> v.,</em> radio<em> Mihailo iz Debra.</em> Stolivske freske odražavaju obe tendencije bokokotorskog slikarstva. Iako možda u manjoj meri, to isto pokazuju i freske u crkvi sv. Mihaila u Kotoru, koje su im, izgleda, suvremene. Neke druge crkve koje su u Boki u to vreme bile islikane, o čemu se zna iz pisanih pomena, izgleda da su dolazile u domen grč. slikarstva, koje se gajilo i posle njenog potpadanja pod mletačko gospodstvo. Ti podaci, s jedne strane, svedoče o nastavljanju »italovizantiskog« slikanja (fragment drvene pale u sakristiji Sv. Tripuna, verovatno iz XV <em>v.</em>), a s druge, obaveštavaju nas da Kotorani 1529 sklapaju sa slikarom<em> Dominikom </em>iz Mletaka ugovor po kome se ovaj stranac obavezuje da im naslika na platnu 30 prizora iz života sv. Tripuna. Otad do Tridentinskog koncila u Kotoru jedna pored druge postoje domaća »pictura graeca« i mletački import, i stanovnicima toga grada to se izgleda dopadalo, budući da 1520 i 1523 Véće katedrale preduzima čišćenje njenih starih »grčkih« fresaka, o kojima kotorski humanista Bona Boliris piše patetične lat. stihove.<br /> Koliko je neizvesno kakav je bio ikonopis u Boki Kotorskoj iz nemanjićkih vremena (1327 prvi put se pominju ikone u crkvi sv. Dorđa kod Perasta), toliko je sigurno da je<em> Todor Vuković iz </em>Paštrovića poslednji i najbolji ikonopisac našeg kasnog Srednjeg veka.<br /> S burnim promenama koje su na teritoriji Crne Gore nastupile raspadanjem velike nemanjićke države došla je još jedna smena stilova u umetnosti njenih spomenika. Trikonhosna osnova moravskih crkava je posredstvom dva prijateljska dvora Lazarevića i Balšića prenesena i u Zetu. Ali trikonhosi na ostrvima u Skadarskom Jezeru — Starčeva Gorica, Moračnik i Brezavica — pokazuju varijantu koja ih čvršće vezuje za lokalnu tradiciju. Građeni masivnim zidom od kamena, sa veoma malo unutrašnjeg prostora, oni imaju prelomljene gotičke lukove na svodovima, portalima i prozorima. Uporedo s pojavom moravskih trikonhosa, Balša III podiže u manastiru Praskvici, verovatno 1413, crkvicu s niskim transeptom, a u donjem manastiru u Brčelima (Crmnica) njegova majka Jelena jednobrodnu poluobličasto zasvedenu građevinu u domaćoj tradiciji i s romaničkim frizom slepih arkadica.<br /> Više nego u vreme Balšića, opšte promene u umetnosti pogodovaće u doba Crnoj evića, drugih crnogorskih gospodara skraja Srednjeg veka, razvoju suvremenih ideja u arhitekturi i slikarstvu. Potpun prekid veza s despotovinom i jače mletačko nametanje posle zauzimanja Skadra, Ulcinja, Bara, Budve i Kotora poklapa se s prodorom renesanse u primorske gradove. Ali dok je ona u njima čist mletački import koji katolička sredina tih gradova logično prima, njena penetracija i uspeh koji doživljuje u pravoslavnoj Crnojevićevoj Zeti veoma su zanimljivi. Sudeći po graviri u obodskom »Oktoihu«, prvobitna crkva cetinjskog manastira, koju je po povratku iz loretskog izgnanstva 1485 podigao Ivan Crnojević, bila je trobrodna bazilika s kubetom i s romaničkim zabatom i rozetom. Sačuvani kapiteli s akantusom, volutom i stilizovanim cvetom počivali su na kamenim stubovima koji su sa tri strane okružavali crkvu. To je bio prvi prodor renesanse u srp. pravoslavnu arhitekturu, ali na tome se stalo. Drukčija sudbina je pratila jednu novu umetničku granu, grafiku, koja je mletačku renesansu odomaćila u srp. umetnosti. Grafika prve crnog, štampane knjige na Obodu i Cetinju zbog svog portativnog karaktera učinila je osetan prelom s dotadašnjom praksom izolovanih iluminatorskih centara i zografskih radionica. Njen značaj ujednačavanja likovnog izraza brzo je prešao granice malog područja Crnojevićeve Zete. Njen uticaj zadugo će se osećati naročito na grafičkim delima koja su nicala od Jadrana do Rumunije i dalje u Rusiji. Da li je i koliko ostavila tragova na freskama još nije moguće tačno proceniti. Ali je već sasvim jasno da je teološka književnost crnogorskih štampanih knjiga postala jedan od najglavnijih i najpristupačnijih izvora za obrazovanje umetnika u tzv. turskom periodu. Veze te književnosti i slikarstva u tom periodu ogledaju se na skoro svim spomenicima koji imaju narativan karakter. Opširne hagiografske legende u živopisu i ikonopisu, osobito o sv. Nikoli i sv. Đordu, možemo doslovno pratiti, stranicu po stranicu, po Vukovićevim priručnicima za putnike. Štaviše, iz njih se u slikarstvo transponuju tekstovi koji dotada nikad nisu bili ilustrovani (Vaznesenje sv. Nikole —<em> S(ve)ti Nikola nadžirajet vsu v(a)seljenu</em> — u Pelinovu, Grbalj).<br /> Crnojevići se nisu orijentisali isključivo ka novim tekovinama arhitekture i slikarstva; i njih, kao i sve ist. ličnosti koje su imale uticaja na kulturni razvoj Zete, vukla je tradicija nazad. Jedan od njih podigao je na ostrvu Komu u Skadarskom Jezeru malu jednobrodnu crkvicu Uspenja Bogorodice, a Ivan Crnojević u svom lepom utvrđenom gradu u Žabljaku skromnu kapelicu. U raznim vremenima i potpuno po strani od novih stremljenja u umetnosti nicali su na današnjoj teritoriji Crne Gore mnogobrojni crkveni spomenici, u Onogoštu (Nikšiću), Dobrilovini, Dovolji, na Tari itd., u kojima su pravoslavni monasi čuvali jednom već utvrđenu i okamenjenu tradiciju. Jedino se izdvajaju trobrodna bazilika bez bazilikalnog osvetljenja u manastiru sv. Trojice kod Pljevalja, koja u donjem delu ima polukružnu a u gornjem poligonalnu oltarsku apsidu, i trobrodna bazilika s kupolom Nikoljac u Bijelom Polju. Na Primorju jednobrodna crkvica s poluobličastim ili lako prelomljenim svodom i sa zvonikom ma preslicu« (u Svaču, Ulcinju, Baru — Sv. Katarina, Sv. Veneranda, crkvica u mletačkom bedemu; u Sutomoru — crkvica sv. Dimitrija u tvrđavi Haj Nehaj i Sv. Petka ispod njega; u Paštrovićima — manastiri Gradište, Praskvica, Duljevo, Režević; u Budvi — Sv. Sava, Sv. Ivan i manastir Podmaine; u Grblju — manastir Podlastva, Sv. Stefan u Vranovićima i Sv. Petar u Ljuševićima; u Kotoru, Perastu, Prčanju, Risnu, Hercegnovom, na Savinom i u selima koja tim gradovima gravitiraju) ostaće i u vreme političke nesamostalnosti glavni arhitektonski oblik crkvene građevine. Ponegde, kao u Sv. Luki u Smokovcu iznad Risna, uza sev. i juž. brod podizaće se po jedna pevnica, što će potsećati na nekadašnje nemanjićke niske transepte. Jedini izuzetak pretstavlja crkva sv. Srđa i Vakha u Podima iznad Hercegnovog, koju je podigao Tvrtko I u XIV<em> v.</em> Osnova joj je krstoobrazna, ali su joj kraci transepta u istoj visini s brodom. Ta primorska arhitektura širila se u zaleđu po crnogorskoj Hercegovini (Grahovo, Velimlje, Petrovići), u Staroj Crnoj Gori (manastir Vranjina na Skadarskom Jezeru i njegove filijale u Orahovu, Brčelima i na Obodu, Sv. Tekla u Ceklinu, »Vlaška crkva« na Cetinju), u Zeti i u Brdima. Po tehnici zidanja »romanička«, ona svojim skladnim oblicima još potseća na svoje daleko poreklo. — Iz vremena Balšića i Crnojevića freske po crkvama nisu sačuvane.<br /> Znatna kulturno-umetnička delatnost patrijarha Makarija načinila je prelom u dotadašnjoj skoro jednovekovnoj pasivnosti. On iz raznih krajeva svog crkvenog područja okuplja mlađe snage, školuje ih na domaćem, atonskom i ruskom ikonopisu i živopisu. Možda će se na živopisu Trojice pljevaljske, gde su u naosu freske iz prve pol. XVI<em> v.,</em> a u priprati iz 1592, kad bude očišćen, moći na istom objektu konstatovati te promene. Živopis pljevaljske priprate, čiji su ktitori monah Georgije i njegov bratanac spahija Vojin, ponavlja arhaične oblike kompozicija i raspored stojećih figura iz nemanjićkih crkava XIV<em> v.</em> Te freske imaju sitan crtež, što će otad biti jedna od stalnih osobina skromnih zidnih dekoracija pravoslavnih srp. crkava u turskom periodu. Odmah posle obnove patrijaršije pristupilo se na teritoriji Crne Gore restaurisanju živopisa u većim crkvenim zgradama. Ostaci ranijeg, oštećenog živopisa tom su prilikom nemilosrdno sastrugani i skoro u celini uništeni. Unoseći veći broj novih, apokrifnih tema, većinom iz Rusije i sa Atosa, zografi su prilično slobodno izmenili i raspored kompozicija i njihovu strukturu. Hronološki, od tog restaurisanog živopisa, na prvom mestu dolaze moračke freske u srednjem delu crkve, iz 1575, i priprate, iz 1578. Iz XVI<em> v.</em> su jako potamnele freske u manastiru Nikoljcu, gde je opširno ispričan Hristov život i legende sv. Nikole i Jovana Preteče. U ovim freskama ima elemenata zap. ikonografije, ali je još sasvim neizvesno kojim putem su tu došli, direktno s Primorja ili preko Atosa i Rusije. Na prelazu iz XVI u XVII<em> v.</em> rađene su freske u crkvi sv. Đorđa u Titogradu (bivšoj Podgorici), gde se kao celine ističu ciklus Hristovih muka i legenda o patronu, a u kubetu »Nebeska liturgija«. Iz 1569 je neproučeni, ali izgleda ne od osobite vrednosti živopis crkve sv. Trojice u Brezovici kod Plava, a iz 1565 slikarstvo uobičajenog repertoara u manastiru Dubočici kod Pljevalja, čiji je ktitor iguman Pavle. — Na početku XVII v., 1604—06, živopisana je crkva manastira Pive. Njene freske nisu još publikovane, ali na osnovu dosadašnjih opažanja može se zaključiti da su strogost u sadržini zamenile nešto većom slobodom i eklekticizmom, što odražava uticaje sa više strana. Nešto kasnije, drugi majstor je radio freske u priprati, koje svojom vrednošću odgovaraju freskama<em> popa Strahinje iz </em>Budimlje. Strahinja je 1591 radio živopis Sv. Arhanđela na Tari, koji je uništen, a 1620 u manastiru Gradištu kod Petrovca na moru živopisao je dve crkve, sv. Nikole i Uspenja Bogorodičina, gde hristološke teme raspoređuje po nedeljama, kao što je to ranije rađeno u Trojici pljevaljskoj i u pećkoj priprati. Ovaj plodni zograf izradio je i freske u crkvi sv. Nikole u Podvrhu kod Bijelog Polja.<br /> Jedna grupa majstora dolazi preko Primorja u zap. Crnu Goru i u Hercegovinu i tu radi zidne slike koje čine posebnu stilsku celinu. Najstarije freske, veoma lepe, ali mnogo nastradale od vlage, s poč. XVI<em> v.</em> nalaze se u crkvi sv. Nikole u Grahovu. Freske u dve druge crkve, sv. Arhanđela u Petrovićima i sv. Save u Velimlju, slikao je 1605 isti nepoznati majstor. Ovoj grupi pripadaju, možda, freske u crkvi sv. Đorđa u Orahovcu, sv. Trifuna na Luštici i prvobitni sloj fresaka u maloj crkvi manastira Savine, sve iz ranoga XVII<em> v.</em> Na svim tim freskama zajednička osobina je laicizam<strong> i</strong> pojednostavnjivanje tematike i obrade, ali dok se ne očiste i ne publikuju njihovo poreklo ostaće mutno. Druga grupa slikara očito su samouci monasi koji nemaju ni znanja ni talenta, pa je tako njihovo slikarstvo na granici folklora i umetnosti. Monah<em> Vučihna Šćeković</em> radi 1627 slike u crkvi »spahija« Vujovića u Jeksi kod Rijeke Crnojevića. Upoređene s njima, istih su osobina i načina obrade freske u sev. kapeli i na zap. fasadi crkve Uspenja u manastiru Komu na Skadarskom Jezeru, za koje se ranije pretpostavljalo da su čak iz XIV—XV<em> v.</em> Drugi monah,<em> Vasilije Njeguš,</em> radi 1663 jako rustificiran živopis filijalne crkve vranjinskog manastira sv. Nikole u Orahovu, u Crmnici. U manastirskim crkvama Podlastve, Podmaina i Reževića nalaze se dva sloja fresaka, od kojih donji pripada možda kraju XVI ili poč. XVII, a gornji XVIII<em> v.</em> Nedavno je otkriven deo živopisa iz pevnice Balše III u manastiru Praskvici, izvanredno sugestivan, ali sudeći po fragmentima ornamentu iz XVII<em> v.</em><br /> Monaško slikarstvo komplikovane teološke sadržine, učenije i bolje od onog iz usamljenih manastirskih crkvica, prenosi s Atosa u Crnu Goru jedan od najboljih srp. slikara turskog perioda, <em>Đorđe Mitrofanović.</em> On je 1616 slikao scene oko portala crkve Morače, koje su delimično tretirane u stilu baroka. Nedatovane i nepotpisane freske u moračkoj proskomidiji imaju pored ilustrativne (molitva »Vo groblje plotski...«) i simboličnu sadržinu (personifikacije Premudrosti i Darova sv. Duha). Učenik Đorđa Mitrofanovića, po svoj prilici<em> kir Kozma,</em> koji mu je srodan, radio je živopis male moračke crkve sv. Nikole, 1639, i paraklis Sv. Stefana, saborne moračke crkve, 1643. U obe crkve najmarkantnije su slike koje prikazuju legende oba patrona. Njihov učenik,<em> zograf Radul,</em> koji je 1671 i 1674 živopisao po naređenju patrijarha Maksima Crkolez i crkvicu sv. Nikole u Pećkoj patrijaršiji, izradio je isto takve freske u crkvi sv. Trojice manastira Praskvice, 1681. Nastavak i poslednji u tom nizu je živopis<em> daskala Dimitrija,</em> osnivača lokalne laičke bokokotorske ikonopisne škole skraja XVII do pol. XIX <em>v.,</em> u crkvama sv. Đorđa u Šišićima u Grblju, skraja XVII<em> v.,</em> sv. Petke iz 1704 u Mrkovi na Luštici sv. Nikole u Pelinovu u Grblju, 1717—18. Gornji sloj fresaka manastira Podmaine kod Budve i freske u crkvi sv. Krsta u Novoselu iznad Petrovca radio je isti nepoznati majstor, za koga se po natpisima može tvrditi da je došao iz ist. krajeva naše zemlje.<br /> Minijaturno slikarstvo u Crnoj Gori nije u poznom Srednjem veku produžilo liniju inovacija i vlastitih traženja svojstvenih arhitekturi i monumentalnom slikarstvu ranog perioda. Najznačajniji crnogorski rukopis, »Cetinjski psaltir« zagrebačke Sveučilišne knjižnice (R. 3349), iz prve pol. XV ima prastaru ornamentiku, koja preko Bolonjskog psaltira, kapuanskih rukopisa IX i X<em> v.</em> i irske ornamentike koju su sa sobom doneli redovnici ital. manastira Bobbio, ukazuje na puteve kojim je ona išla od Irske, preko Mediterana u Rusiju. Ovaj rukopis neće ostaviti nikakvog traga u srp. umetnosti, budući da je kopirao uzore odavno prevaziđene. Ni 4 portreta jevanđelista u »Četvorojevanđelju« cetinjskog manastira (br. 5, iz 1613), jednostavno, brzo i slobodno crtana, ne vezuju se čvršće za crkvenu umetnost u Crnoj Gori. S ruskih uzora su minijature »Šestodneva« i »Kozme Indikoplova« iz manastira sv. Trojice kod Pljevalja, koje je 1649 radio <em>Andrija Raičević</em> iz sela Toca. Drugi svetotroički rukopis, »Četvorojevanđelje« s poč. XVII<em> v.,</em> rad<em> dijaka Dmitra</em>, ide u najlepše srp. rukopise sačuvane iz toga doba. U NikoljPazaru (Bijelom Polju) nastalo je u XVI i XVII<em> v.</em> nekoliko rukopisa koji se oslanjaju na stare srp. minijature ali sa svim osobinama slobodnijih kopija. »Trojičko jevanđelje« (br. 39, iz 1546) i »Cetinjsko jevanđelje« (br. 21, iz 1562) pisao je<em> đak Jovan,</em> a<em> đak Vuk,</em> takođe iz tih krajeva, »Čačansko jevanđelje« iz 1554 i »Prolog« (br. 38) u manastiru Nikoljcu, 1570. Na način kako su slikani svetitelji u XIV<em> v.</em> radi svoje komplikovane minijature i nikolipazarski prepisivao<em> pop Cvetko.</em><br /> U mnogo jačoj organskoj vezi sa živopisom je ikonopis u poznom Srednjem veku u Crnoj Gori. U najvećem broju slučajeva ikone koje su sačuvane u Crnoj Gori pokazuju da su malim zografima one često služile kao priručnici za zidno slikarstvo, osobito ako je bilo u pitanju ilustrovanje hagiografskih legendi. Mnogo manji je bio uticaj živopisa na ikonopis, što pokazuje i hronologija njihova nastanka, bar kod onih majstora koji su podjednako radili obe vrste. Kao što je slučaj s ilustrovanjem crkvenih knjiga, ali ne i sa živopisom, ikonopis u Crnoj Gori pruža nam mogućnost da uočimo nekoliko centara koji, iako nisu postali škole, imaju sve osobine zanatskoumetničkih radionica, često vrlo plodnih i dugotrajnih. Dok se oko NikoljPazara i Pljevalja okupljao dosta velik broj prepisivača i iluminatora, glavna ikono pisačka radionica bila je u manastiru Morači. Ona je svakako osnovana onda kad je izrađen veliki ikonostas u manastirskoj crkvi, na kojem su radovi od nekoliko ruku. Mada u Morači nije nađena nijedna ikona Đorđa Mitrofanovića, najverovatnije je da je on, boraveći u njoj, i njih radio. Veoma je upadljiva njegova saradnja na jednom broju ikona s kir Kozmom, svojim učenikom, s kojim se pokatkad zajednički potpisivao i koga je besumnje potstakao svojim hilandarskim ciklusom scena iz života sv. Save da naslika 1645 veliku poznatu moračku ikonu »Sv. Simeon Nemanja i sv. Sava«. Kir Kozmin učenik u Morači je i ikonopisac <em>Avesalom Vujičić,</em> iguman manastira, koji je izradio veliku moračku ikonu sv. Luke sa žitijem, 1673. Mnogo više nego on koristio se Mitrofanovićevim i osobito kir Kozminim poukama <em>zograf Radul,</em> koji je ostavio lep broj ikona, mnogo boljih od njegovih zidnih slika. Radulov učenik (verovatno u Praskvici, 1681)<em> daskal Dimitrije</em> prenosi posle propasti moračke radionice njenu ikonografiju, likovni tretman i tehniku u Boku Kotorsku, gde sa svojim naslednicima i učenicima završava onu monašku ikonopisnu liniju, veoma jasno izdiferenciranu, koja je na relaciji HilandarMoračaBoka Kotorska ostvarila potpuno zaokrugljen i celovit umetnički pokret. Ostali manji ikonopisni centri — Nikolj-Pazar, Pljevlja, Piva — redovno su završavali svoju de latnost čim su bile zadovoljene potrebe manastira oko kojih su se formirali i neposredne njihove okoline. Najveći broj ikona u njima radili su majstori koji su živopisali crkve i za crkvene potrebe prepisivali i ilustrovali knjige. Ono što je dolazilo sa strane uglavnom potiče od poklona prilikom vizitacija i hadži luka. Među njima ima i velik broj poznih italokritskih i rus. ikona, s kojih su mnogi elementi preuzimani i unošeni u srp. kasni ikonopis. Najuočljivija je pojava visokih ikonostasa (Piva) poreklom iz Rusije, a zatim tipično ruskih (Pokrov Bogorodičin) i italokritskih tema (žitije sv. Spiridona). Daleki odblesak Rajmondieve grafike, preko štampanih nem. i holand. priručnika, susreće se u ikonama koje su radili bjelopoljski<em> Lazovići (</em><em>pop Simo </em>i sin mu<em> Aleksa).</em> Njihovi radovi, a osobito Aleksin grafički priručnik, već sasvim odišu evr. barokom.<br /> Najveće naše manastirske riznice kovanog zlata i srebra i ostalih predmeta primenjene crkvene umetnosti u Trojici pljevaljskoj i u Savini, ogroman broj duboreza (uglavnom na ikonostasima i okvirima ikona) s impozantnim brojem poznatih majstora-zanatlija, pokazuju zajedno s arhitekturom, skulpturom i slikarstvom da je umetnost u Crnoj Gori bila zastupljena u svim oblicima i tehnikama.<br /> LIT.:<em> Đ. Stratimirović,</em> O prošlosti i neimarstvu Boke Kotorske, Spomenik SA, 1895, XXVIII. —<em> M. Vasić,</em> Arhitektura i skulptura u Dalmaciji, Beograd 1922. —<em> R. M. Grujić,</em> Psaltir Cetinjski, Nastavni vjesnik, 1910—11, str. 173—179. —<em> A. Deroko,</em> Srpski spomenici u okolini Skadra, SKG, 1926. —<em> Lj. Karaman,</em> Deux portraits des souverains yougoslaves sur les monuments dalmats du moyen âge, Byzantion, 1927—28. —<em> Isti,</em> Freske sv. Mihaila kod Stona, VjHAD 1928. — <em>M. </em><em>Vasić,</em> Žiča i Lazarica, Beograd 1928. — <em>A. Grabar</em><em>,</em> Récherches sur les influences orientales dans l’art balcanique, Paris 1928. — <em>A. Deroko</em><em>,</em> Nemanjina crkva sv. Bogorodice u Bistrici, Glasnik Skopskog naučnog društva, 1929. —<em> Isti,</em> U Bodinovoj prestonici, Starinar, 1930. —<em> V. Petković, </em>La peinture serbe du Moyen Age, I i II, Beograd 1930 i 1934. — <em>D. </em><em>Bošković, </em>Izveštaj i kratke beleške s putovanja, Starinar, 1931. —<em> A. Deroko,</em> Crkva Sv. Gjorgja u Podgorici, Narodna starina, 1932. —<em> Isti,</em> Morača, Starinar, 1932. — <em>Isti,</em> Na svetim vodama Lima, Glasnik Skopskog naučnog društva, 1932. —<em> D. Vuksan,</em> Rukopisi cetinjskog manastira, Zbornik za istoriju Južnih Slovena, 1936. —<em> Đ. Bošković,</em> Ikona Dečanskoga u Bariju, Starinar, 1937. —<em> L. Mirković,</em> Crkvene starine iz Dečana, Peći, Cetinja i Praskvice, Godišnjak muzeja Južne Srbije, 1937. —<em> Đ. Bošković,</em> Izveštaj o ispitivanjima srednjevekovnih spomenika na našem Južnom Primorju, Spomenik SA, 1938, LXXXVIII. — <em>I.</em> <em>Stjepčević,</em> Katedrala sv. Tripuna u Kotoru, Split 1938. —<em> H. JI. </em><em>Onyuee</em><em>, Н. Л. Окунев, </em>Манастир Морача в Черногории, Вуzаntinoslavica, 1939—46. — <em>G</em><em>. </em><em>Miller</em><em>,</em> Études sur les églises de Rascie, L’art byzantin chez les Slaves, I, Paris 1939. — <em>A</em><em>. </em><em>Deroko</em><em>,</em> Les deux églises des environs de Ras, ibid. — <em>Lj</em><em>. </em><em>Karaman</em><em>,</em> O spomenicima VII i VIII stoljeća u Dalmaciji, VjHAD, 1941. —<em> V. Petković</em> i<em> Đ. Bošković,</em> Manastir Dečani, I i II, Stari srpski umetnički spomenici SA, 1941, II. —<em> C. Fisković,</em> Popravak benediktinske crkve na otoku Mljetu, Ljetopis JA, 1949, 55. —<em> V. Petković,</em> Pregled crkvenih spomenika kroz povesnicu srpskog naroda, Posebna izdanja SAN, 1950, CLVII. —<em> S. Radojčić,</em> Stare srpske minijature, Beograd 1950. —<em> Lj. Karaman,</em> Pregled umjetnosti u Dalmaciji, Zagreb 1952. —<em> J. Tadić,</em> Grada o slikarskoj školi u Dubrovniku XIII: XVI veka, I i II, Građa SAN, 1952, IV i V. — <em>A</em><em>. </em><em>Mayer</em><em>,</em> Kotorski spomenici, I, Zagreb 1952. —<em> A. Deroko,</em> Monumentalna i dekorativna arhitektura u srednjovekovnoj Srbiji, Beograd 1953. —<em> S. Radojčić,</em> O slikarstvu u Boki Kotorskoj, Spomenik SAN, 1953, CIII. —<em> J. Stojanović-Maksimović,</em> O srednjevekovnoj skulpturi Boke Kotorske, ibid. — <em>C. Fisković,</em> O umjetničkim spomenicima grada Kotora, ibid.— <em>S. Radojčić,</em> Majstori starog srpskog slikarstva, Beograd 1955. —<em> V. Korać, </em>O monumentalnoj arhitekturi srednjevekovnog Kotora, Spomenik SAN, 1956, CV. —<em> J. Stojanović-Maksimović,</em> Nekoliko priloga istoriji umetnosti u Boki Kotorskoj, ibid. —<em> Đ. Bošković,</em> Istraživački, arheološki i konzervatorski radovi u Starom Baru 1951—55, Zbornik zaštite spomenika kulture, 1957. —<em> Isti, </em>Arhitektura srednjeg veka, Beograd 1957. —<em> Isti,</em> Pregled arheoloških iskopavanja 1955 (Ulcinj), Starinar, 1958. —<em> Đ. Bošković</em> i<em> V. Korać</em>, Ratac, ibid. —<em> M. Kašanin,</em> Izložba srednjevekovnih fresaka (Uvod), Beograd 1958. —<em> G. Subotić, </em>Kraljica Jelena Anžujska — ktitor crkvenih spomenika u Primorju, Istoriski glasnik, 1958. —<em> A. Skovran-Vukčević,</em> Freske XIII veka u manastiru Morači, Zbornik radova Vizantološkog instituta SAN, 1958, V. — <em>S. Radojčić,</em> Studije o umetnosti XIII veka, Glas SAN, 1959, CCXXXIV. —<em> V. Đurić,</em> Srpska srednjevekovna umetnost i Zapad, Historiski pregled, 1959. —<em> P. Mijović, </em>Freske u pevnici Balše III u Praskvici, Starinar, 1959.<tab>P. Mvić.</tab><br /> <strong>Umjetnost baroka</strong> v.<em> Barok, Crna Gora<br /> </em><strong>Likovna umjetnost u Crnoj Gori XIX i XX v.</strong> U prvoj pol. XIX<em> v.</em> u Crnoj Gori umjetnost je skromnijeg obima i nadovezuje se na raniji period. U to vrijeme zapažena je djelatnost ikonopisca<em> Aleksija Lazovića</em> iz Bijelog Polja, koji u Baošićima, u crkvi sv. Nikite, podignute 1802, slika ikonostas 1806, a 1833 u Reževiću ikonostas u crkvi Uspenja Bogorodice. Oko 1831, neki nepoznati majstor retušira živopis u maloj crkvi Savine kod Hercegnovog. U XIX<em> v.</em> pominju se i dalje<em> Georgije, Hristifor</em> i<em> Ivo Rafajlović,</em> koji rade freske, ikone i ikonostase. Druga pol. XIX<em> v. </em>u Crnoj Gori je zanimljiva zbog pojave slikara stranaca. Među njima je bio <em>Th</em><em>é</em><em>odore</em> <em>Val</em><em>é</em><em>rio</em><em>,</em> koji boravi u Crnoj Gori oko 1864, a dvije godine docnije izdaje u Parizu grafičku mapu pod nazivom »Le Monténégro«. U taj period ide djelatnost češ. slikara <em>Jaroslav</em><em>a Čermaka,</em> čije preokupacije se kreću u oblasti figuralne kompozicije i portreta nar. glavara sa crnogorskog dvora. I<em> Ferdo Kikerec (</em><em>Quiquerez</em><em>)</em> posjećuje Crnu Goru. Za njega se pretpostavlja da ga je dvor angažovao da izradi nekoliko slika crnogorskih bojeva; nekoliko portreta se čuva u privatnom vlasništvu nekih crnogorskih porodica. Docnije u Crnu Goru dolaze<em> Vlaho Bukovac</em> i<em> Paja Jovanović,</em> a knjaza Nikolu slika<em> Celestin Medović.</em><br /> Slikari stranci su sigurno dali potstreka za razmah umjetnosti u Crnoj Gori. Mnogi talentovani crnogorski mladići se otad orijentišu u tome pravcu. Jedan od prvih crnogorskih slikara novijeg vremena je<em> Anastas Bocarić</em> (1864—1944), rodom iz Budve, koji je svoje slikarske studije završio u Atini. Pretpostavlja se da se vratio devedesetih godina XIX<em> v.</em> i nastanio na Cetinju, gdje je radio portrete na dvoru, medu kojima, može biti, i portret kneginje Zorke. Slikao je teme iz nacionalne istorije, glorifikujući borbu za slobodu i ideju ujedinjenja. Poslije je živio u Zadru, Zagrebu, Sarajevu i Beogradu. Jedno vrijeme je bio nastavnik srp. škole u Solunu, a poslije 1918 je došao u Novi Sad, odakle se ponovo vratio u Crnu Goru 1932. Umro je u Perastu 1944, a po ličnoj želji sahranjen je u Budvi. Pored Bocarića, u isto vrijeme, radi slikar<em> Marko Gregović </em>(1867—1939) koji poslije završenih studija u Beču dolazi u Crnu Goru. Gregović se najviše bavio portretom; od njega je sačuvan veći broj portreta poznatijih ljudi iz Crne Gore. Oni su bez dublje psihološke analize i pretežno reprezentativnog karaktera. Gregović je radio i ikonostase. Zna se da je naslikao ikonostas za crkvu sv. Trojice u Reževićima. Kasnije je napustio Crnu Goru i živio u Dubrovniku, Mostaru i Beogradu, gdje je umro oko 1939. Iz perioda između dva rata malo je poznato od djelatnosti Gregovića u Beogradu, a sačuvan je i neznatan broj radova na osnovu kojih bi se rekonstruisalo njegovo slikarsko djelo. Ovom krugu slikara pripada i <em>Ilija Šobajić</em> (1876—1953). Svoje slikarsko obrazovanje je stekao u Beču i Parizu. Poslije završenih studija je došao na Cetinje, gdje je izvjesno vrijeme radio kao prof. crtanja. Pretežno se bavio grafikom i akvarelom, a vrlo malo uljanim slikarstvom. Njegovo interesovanje je vezano za figuru i pejzaž, no u njima više preovlađuje zanatska nego likovna vrijednost. Smatra se da je Šobajić izradio crteže za crnogorski papirni novac štampan u Cetinju i crteže za crnogorske poštanske marke štampane oko 1919. Poslije 1918 bio je prof. Umjetničke škole u Beogradu, gdje je umro 1953. Krajem XIX<em> v.</em> u Crnoj Gori je radio i slikar<em> Špiro Bocarić</em> (1878—1941) poslije završenog školovanja u Veneciji. Njegovo stvaralaštvo je slabo poznato, izuzimajući nekoliko sačuvanih portreta u Cetinju i Budvi; veći broj njegovih slika je propao u vrijeme rata, kada je slikar zatvoren i strijeljan od ustaša 1941 u Banjoj Luci.<br /> U starijoj generaciji crnogorskih umjetnika nalazi se<em> Pero Poček</em> (1878—), slikar iz Cetinja. Školovao se u napuljskoj akademiji, a potom se vratio u Crnu Goru. Slikao pejzaže, portrete i figuralne kompozicije istor. karaktera. Medu najbolje njegove radove idu genrei »Guslar« i »Vršidba«. Od portreta je najimpresivniji »Portret Maksima Gorkog«, rađen na Capriu, koji je Poček izlagao 1911 u paviljonu Srbije na rim. izložbi. Poček se školovao u Italiji, na uzorima akademskog realizma. Kasnije, naročito oko 1910, on slika jako rasvijetljenom paletom; pejzaži nastali u to vrijeme pretstavljaju znatan korak unapred. Poslije 1920 manje se zna o njegovoj djelatnosti, mada je poznato da slika ciklus motiva iz Pompeja i Herkulanuma i ciklus tema iz »Gorskog vijenca«. U isto vrijeme počinje da stvara<em> Đoko Popović </em>(1887—1911), iz Ulcinja, koji je svoje slikarsko obrazovanje stekao u Beogradu i Napulju. Popović se bavio pejzažom i portretom. Od njega je sačuvano vrlo malo slika. Svojim likovnim kvalitetima ističe se portret lađara Ramadana. Popović je umro u 24. god. života, te nije imao prilike da razvije svoje slikarske sposobnosti, ali je ostavio za sobom dokaza o profinjenoj emotivnosti.<br /> Starijoj generaciji pripada i vajar<em> Marko Brežanin</em> (1883—1956), iz Spiča. Otpočeo je obrazovanje na Obrtnoj školi u Ljubljani, 1906, a oko 1910 nastavlja studije u Beču; za vrijeme Prvoga svjetskog rata pojavljuje se u Cetinju, gdje radi veliki betonski reljef Crne Gore. Poslije 1919 naseljava se u Beogradu, gdje ga i smrt zatječe 1956. Brežanin se pretežno bavio portretom. Tu je došao do znatnih rezultata. Izradio je portrete Ilije Stanojevića, Iva Vojnovića, Uroša Predića i drugih.<br /> Najstarija grupa crnogorskih umjetnika, koja je djelovala neorganizovano i nije pretstavljala cjelinu, imala je jednu zajedničku crtu, patriotsku, koja se stalno provlačila kroz njihovo slikarstvo. Radeći u vrlo teškim uslovima, daleko od velikih centara, vaspitavani u duhu akademskog realizma, umjetnici iz te grupe su dokraja ostali u konzervativnoj struji, plašeći se novina koje su u njihovo vrijeme zatalasale evr. umjetnost.<br /> Generacija između dva svjetska rata više čini cjelinu. Većina njenih pripadnika je stalno nastanjena u Beogradu, vezana za djelatnost umjetničkih grupa<em> Lada, Oblik</em> i drugih. No zbog toga je u to vrijeme slab intenzitet likovnog života u Crnoj Gori. Iz toga kruga se izdvaja<em> Mato Đuranović</em> (1895—), čije je slikarsko obrazovanje vezano za Ameriku, te odudara od koncepcije ostalih naših umjetnika. Školovao se u New Yorku, a izlagao u Washingtonu, Galvestonu i Houstonu. Više je poznat po djelatnosti poslije 1945, otkad izlaže kod nas sa ostalim crnogorskim umjetnicima. Najviše slika primorske pejzaže.<br /> Sa<em> Milom Milunovićem</em> (1897—) počinje nov tretman u crnogorskom slikarstvu. Milunović se školovao u Firenci i duže vremena živio u Parizu. Nekoliko njegovih najranijih radova nalazi se u privatnom vlasništvu nekih cetinjskih porodica i u zbirci Umjetničke galerije. Docniji Milunovićev rad je vezan za Beograd, ali se time ne prekida njegova veza sa Crnom Gorom, a posebno s crnogorskim primorskim pejzažem, koji ostaje stalna tema njegovog slikarstva. Njegova veza s Crnom Gorom je potencirana poslije 1945, kad je, s<em> Petrom Lubardom</em> i još nekim crnogorskim slikarima, organizovao na Cetinju prvu Umjetničku školu i Udruženje likovnih umjetnika Crne Gore.<br /> Krugu crnogorskih umjetnika koji su radili između dva rata u Beogradu pripadaju vajar<em> Risto Stijović</em> i slikari<em> Miloš Vušković, Jovan Zonjić, Mirko Kujačić, Mihailo Vukotić</em> (1904—1944), <em>Petar Lubarda, Ivo Novaković</em> (1913—1941) i<em> Milan Božović. </em>U Crnoj Gori su u to vrijeme radili, kao prof. crtanja, slikari <em>Savo Vujović</em> i<em> Vuko Radović,</em> kojima se pridružio<em> Ivo Novaković. </em>Oni su pretežno slikali crnogorski pejzaž. Oko 1935, Novaković je izradio niz linoreza i platna sa socijalnim temama.<br /> U vrijeme rata prestaje svaka umjetnička djelatnost u Crnoj Gori da bi poslije Oslobođenja, prvi put u Crnoj Gori, počela organizovana zajednička akcija, koja je dala dobrih rezultata. Tad se javlja veći broj talentovanih mladih umjetnika, čija intenzivna djelatnost, uz institucije vezane za ovu granu umjetnosti, donosi nov polet, sada direktno vezan za Crnu Goru, gdje izbijaju nova imena:<em> Velisa Lekovića, Luka Tomanovića, Aca Prijića, Draga Đurovita, Voja Stanica, Đorda Pravilovića, Gojka Berkuljana, Mirka Bulajića, Cvetka Lainovića, Branka Tomanovića, Ksenije Vujović, Miodraga Đurića</em> i drugih.<tab>V. Đć.</tab><br /> <em>VIDI PRILOG</em>",1,crna-gora.pdf,
CRTEŽ,693,"<strong>CRTEŽ</strong> (engl. <em>drawing</em>, franc. <em>dessin</em>, njem. <em>Zeichnung</em><em>,</em> tal. <em>disegno</em><em>,</em> rus. <em>pucy</em><em>нok</em>), grafički prikaz oblika na nekoj površini. U širem smislu, slika predmeta ili pojava, rađena pomoću grafičkih sredstava linijom, znakom, mrljom. Kombinacijom čistih linija, spajanjem crta i mrlja, kontrastom crnog i bijelog, efektom svijetla i sjene postiže se linearnost, odnosno plastičnost crteža. Upotrebljava se uglavnom jedna boja, no nisu rijetki crteži u različitim bojama. C. je način univerzalnog izražavanja i stariji je od pisane riječi. Razvijao se između militarističkih primjena s jedne strane i čiste fantazije s druge, dok nije postao bitan faktor figuralne umjetnosti.<br /> <strong>Umjetnički crtež</strong> osnova je svim oblicima likovnog stvaranja: grafici, slikarstvu, kiparstvu i arhitekturi. C. može biti samostalno i u sebi potpuno završeno djelo (crtež pejzaža ili lika, ilustracija, karikatura, plakat, grafika) ili služi kao početni, pripravni stadij u koncipiranju slike, u fiksiranju određene zamisli i ostvarivanju oblika u prostoru. C. rađen po prirodi sredstvo je, kojim se na specifičan (umjetnički) način definira odraz stvarnosti. Teorija i praksa postavlja, kao primaran zahtjev, pravilnost i egzaktnost crteža, i stoga je učenje crtanja osnova umjetničkog obrazovanja. Studij crtanja temelji se na točno definiranim načelima o reprodukciji oblika na ravnini, modeliranju volumena chiaro-scurom, određivanju prostornih planova pomoću perspektive i anatomski vjernom prikazu tijela.<br /> Osnovni je element crtačke umjetnosti linija (crta). Linijom se mogu izraziti dvije osnovne dimenzije: visina i širina; treća, dubina, postizava se kao privid primjenom određenih sredstava, među kojima i perspektive.<br /> Osim crteža, rađenih po prirodi, postoje i takvi, u kojima umjetnik izražava svoju imaginaciju. Ukoliko se radi o crtežu kao naučno-pomoćnom faktoru čisto tehničkog karaktera, dakle s izrazito utilitarnom namjenom, tada je to<em> tehnički crtež.</em><br /> Crteži se razlikuju po metodama izvođenja, po temama, namjeni, tehnici i karakteru.<br /> <strong>Tehnika i vrste crteža.</strong> Za realizaciju crteža potrebni su <em>podloga, crtački materijal </em>i<em> pribor. </em>Podloga može biti svaka materija, na koju se mogu ucrtavati vidljivi potezi. Prva podloga paleolitičkog čovjeka bila je stijena njegove nastambe, spilja. Kasnije to postaju kamen, kost, drvo, bakar, željezo, opeka, svila, papir. Antikni svijet služi se papirusom, srednjovj. crtači pergamentom i konačno papirom. Papir je prenesen u Evropu iz Kine u XI—XII<em> st.;</em> širu primjenu dobiva u XV<em> st.,</em> kad postaje najviše tražena podloga za crtež. Podloga se često pokrivala (grundirala) posebnim sredstvima ili se bojadisala. Crtački materijali dijele se (u širem smislu) na suhe i tekuće. Suhe su tehnike: olovka, srebrenka, grafit, kreda, ugljen, crvena kreda (sangvina), pastel. Za primjenu tekućih tehnika (različite vrste tuša, tinte, sepija i boja) neophodni su crtaći pribori: trska, kist, pero (gušče ili metalno). Obogaćivanjem tehničkih sredstava razvija se i umjetnički crtež. Primjena raznovrsnog materijala te mogućnost kombinacija i sposobnost njihova korišćenja rezultiraju bogatstvom crtačkih i umjetničkih realizacija, počevši od hitro nabačene bilješke (skice ili krokija), koja s minimalnim sredstvima, sa nekoliko sumarnih poteza zahvaća bitno, pa do definitivno izrađenog crteža, koji je sintetičko, precizno i u sebi zaokruženo umjetničko djelo. Crteži-studije sistematski bilježe rezultate opažanja; studije su ili priprava za neki daljnji rad ili imaju odgojno praktičnu vrijednost u vježbanju oka i ruke. Posebne su forme crteža<em> karton, </em>koji služi kao osnova za izvođenje fresaka, mozaika, tapiserija i intarzija, te<em> akt</em> kao crtež ljudskog tijela.<em> Pauze</em> su crteži izvedeni na prozirnom papiru; služe za kopiranje i prenošenje obrisa s kartona ili skice na onu podlogu, na kojoj će se izvesti definitivno djelo.<br /> Likovna izražajna sredstva, kojima se c. služi, jesu kontura, volumen i mrlja. Konturom, čistim obrisom, linijom, služe se umjetnici od najstarijih vremena do danas (linearni crtež). Iluzija volumena nekog objekta postizava se kontrastom crno-bijelog, svijetla-sjene, t. zv. crtačkom modelacijom. Upotrebom suhih i oštrih crtačkih materijala sjene se izvode tankim usporednim crticama (šrafiranje), dok se kod crteža ugljenom ili kredom sjenčanje vrši u širokim plohama ili pomoću brisanja mekom gumom. Mnogo suptilnije stupnjevanje tonova postizava se tekućim crtačkim materijalima. Crtež, rađen razrijeđenim tušem, naziva se lavirani c. (Tiepolo), a graduiranjem jedne boje grisaille (Poussin, David). Prijelazom od linearnog i plastičnog crtanja u tonsko ili slikarsko postizava se sfumato, meko oblikovanje forme i rasplinutost kontura (Leonardo, Watteau, Corot). Mrljama su rađeni oni crteži, kojima je boja ili ton osnova umjetničkog izražavanja. To je tonski ili slikarski crtež (od Giorgionea do Tiepola; Rembrandt; impresionisti, fauvisti), rađen većinom kistom; on se po svom karakteru približava slikanju. Često je teško diferencirati crtež od slike, jer osim monohromnih postoje i višebojni crteži. Akvarel, gvaš, pastel, tuš mogu služiti podjednako kao crtački i kao slikarski materijali.<br /> <strong>Historijski razvoj crteža.</strong> C. je jedan od najstarijih oblika umjetnosti. Već čovjek u doba paleolitika i neolitika urezuje c. u stijenu s izvanrednim realističkim zapažanjem, odnosno stiliziranom redukcijom. Kasnije u Asiru i Babilonu, a osobito u starom Egiptu, svi vidovi života, sve spoznaje o životu i predodžbe o smrti ostvaruju se u plošnim crtežima, u grobnicama i mastabama, na papirusima i pripremnim crtežima na kamenu. Visoko kvalitetne primjere crteža u realizaciji ljudske figure i harmoničnosti proporcija daje umjetnost stare Grčke: crtež na crno-crvenim vazama od pečene zemlje, urezan na polusirovoj glini posuda, te helenistički c. na mramornim pločama. Grci i umjetnici helenističke ere prenose svoje znanje u zemlju novih osvajača Rimljana. Najvredniji primjer rimskog slikarstva »Aldobrandinska svadba« pokazuje vrlo čist crtež, a mnogobrojne pompejanske zidne slike veliko znanje crtanja pa i perspektive. Na cijelom svijetu čovjek saopćuje crtežom svoje doživljaje, od primitivnih crteža (Polinezija i Afrika), koji polaze od različnih znakova, točaka i crta, do razvijene kulture plemena Inka. Izvan evr. kulturnog kruga najsuptilniji crteži pejzaža, ljudskih figura, životinja i cvijeća ostvareni su u staroj Kini tušem na svili i papiru. Kasnije je taj način prenesen u Japan, a preuzele su ga i druge zemlje Dalekog Istoka.<br /> Kršćanstvo je preuzelo likovne postupke ant. umjetnosti, koje prilagođuje svojem naziranju i stvara svoju ikonografiju. Crkveni kanoni određivali su stavove pa i geste likova. Kompozicije su postale hijeratične i simbolične. Umjetnici prestaju proučavanjem ljudskog tijela ograničavaju se na shematsko reproduciranje istog tipa. Taj način postaje obilježje naročito bizant. umjetnosti. Arapska i iranska umjetnost razvila je u crtežu vegetabilnu i geometrijsku dekoraciju, arabesku.<br /> U Srednjem vijeku vezan je razvitak crteža uz iluminiranje rukopisa i crkvenih knjiga. Mnogobrojni narodi pridonose svoj udio u ornamentalnom i novom stiliziranom crtežu na utilitarnim i ukrasnim predmetima.<br /> U XI i XII<em> st.</em> ponovo se javlja smisao za realno predočivanje svijeta. Najavljuju ga crteži romaničkih graditelja, pojačano iluminiranje rukopisa i bogatije ukrašivanje inicijala. Gotički linearni vertikalizam odrazuje se u arhitektonskim studijama kao i u pripremnim studijama za skulpturu.<br /> Reakcija protiv bizantsko-gotičke tradicije započinje u Italiji od XIII<em> st.</em> djelom firentinskog majstora<em> Giotta.</em> Najveći razvoj u umjetničkom i naučnom smislu doživljava crtež u doba rane i visoke renesanse. Racionalno su obrađene i stvorene sve teoretske i praktične osnove, sve naučne metode realističkog crteža; ustanovljeni su zakoni perspektive, modelacija svijetlom i sjenom te postizavanje plastičnosti; proučava se anatomija, crta se neposredno po prirodi. Tematika se obogaćuje; osim religioznih tema crtaju se portreti, alegorijske i genre-kompozicije, pejzaži, vedute, bitke. Jasan crtački ritam, plastičan i sintetičan crtež ostvaren čistim obrisom, karakterističan je za tal. majstore XV <em>st. (Pisanello, A. </em><em>Man</em><em>tegna, S. Botticelli, oba Bellinia, V. Carpaccio). </em>Čistoću i egzaktnost doseže crtež portreta na sjeveru kod<em> braće </em><em>van</em> <em>Eyck</em> i <em>A</em><em>. Memlinga</em> (XV<em> st.</em>) te Francuza<em> F. Cloueta </em>(XVI<em> st.</em>). Vijek velikih crtača je XVI<em> st.</em> Osobita izražajnost, savršenost oblika i kompozicije, harmoničnost linija i ravnoteža masa, problem svijetla, sjene i sfumata riješili su <em>Leonardo</em> <em>da</em> <em>Vinci, </em><em>Rafael</em><em>, Michelangelo, </em><em>A</em><em>. </em><em>del</em> <em>Sarto</em> u Italiji, <em>A</em><em>. </em><em>D</em><em>ü</em><em>rer</em> i<em> H. Holbein st.</em> u Njemačkoj. I Venecijanci u XV <em>st.</em> ne zaostaju u crtežu za ovim velikim majstorima. Nasuprot linijsko-plastičnog stila firentinsko-rimskog kruga, Venecijanci stvaraju slobodan slikarski stil u crtežu<em> (Giorgione, Tizian, Tintoretto).</em> Naročito izražajne crteže rade maniristi kao<em> J. </em><em>Pontormo</em> i<em> M. Parmigianino</em> u Italiji.<br /> U vrijeme baroka (XVII<em> st.</em>) c. pridonosi daljnjem ostvarivanju realističke slike svijeta. Duboko psihološki i izražajni su crteži<em> Rembrandta; Rubensovi</em> se odlikuju velikom životnom snagom, a Talijana<em> G. L. Berninia</em> i<em> Guercina</em> nemirnom dinamičnom baroknom linijom. Veliki majstori crteža u XVII<em> st.</em> su i Francuzi<em> J. Callot, N. </em><em>Poussin</em> i <em>Ph</em><em>. </em><em>de</em> <em>Champaigne.</em> U XVIII<em> st.</em> ističe se niz majstora virtuoznog crteža, bogatog slikovitim efektima: <em>A</em><em>. </em><em>Watteau</em><em>, F. Boucher</em> i<em> J.-H. Fragonard</em> u Francuskoj,<em> G. B. Tiepolo</em> i<em> F. Guardi</em> u Italiji i<em> Th. Gainsborough</em> u Engleskoj. Prijelaz XVIII u XIX<em> st.</em> predstavlja Španjolac<em> F. </em><em>Goya</em> crtežima fantastičkih priviđenja i satiričkih prikaza hipokrizije svoga vremena. Nakon razigranog rokokoa, faza klasicizma sa<em> J.-L. Davidom</em> i<em> D. Ingresom</em> smiruje liniju; ona postaje lapidarnija i jasno modelira volumene, ali uskoro završava u hladnom i beživotnom akademizmu.<br /> Nove principe i metode unose u umjetnost crtanja mnogi umjetnici XIX<em> st.</em> Romantičari Francuzi<em> Th. </em><em>G</em><em>é</em><em>ricault</em> i<em> E. Dela</em><em>croix</em> crtaju strastveno i temperamentno svoje likovne zamisli, a veliki realist<em> H. Daumier</em> udara u karikaturi ogorčeno na tiraniju reakcionarnih režima. U to vrijeme rade i <em>P. </em><em>Gavarni, P.-P. </em><em>Prud’hon, G. Doré</em><em>;</em> crtežima se ilustriraju književna djela (Dante, A. de Musset, V. Hugo i dr.). <em>C. Corot</em> se u svojim bilješkama izrazuje jednako lirski kao i u pejzažima. I za impresioniste<em> E. Degasa</em> i <em>A</em><em>. </em><em>Renoir</em><em>a, </em>kao i za <em>P</em><em>. </em><em>C</em><em>é</em><em>zannea</em> linija je bitno likovno izražajno sredstvo. <em>H</em><em>. </em><em>de</em> <em>Toulouse</em><em>-</em><em>Lautrec</em> stvorio je umjetnost plakata, koja dobiva visoku vrijednost.<br /> I glavna umjetnička strujanja XX<em> st.</em> usko su vezana uz linearni izražaj. Među majstore, kod kojih je c. značajan dio životnog opusa, idu <em>P</em><em>. </em><em>Picasso</em><em>, </em><em>H</em><em>. Matisse</em> i <em>A</em><em>. </em><em>Modigliani</em><em>,</em> a od kipara <em>A</em><em>. Rodin</em> i <em>A</em><em>. </em><em>Bourdelle</em><em>.</em><br /> Relativna lakoća i jednostavnost izradbe mnogih vrsta crteža pridonijala je, da je c. najprošireniji oblik likovnog izražavanja. Široko opće značenje crteža uvjetovano je također lakoćom njegova reproduciranja različitim tehničkim postupcima (sve vrste grafike, fotomehaničke reprodukcije). Njegova primjena u ilustraciji, plakatu, karikaturi i dr. najširih je razmjera.<br /> <strong>Zbirke crteža</strong> čuvaju se pretežno u posebno uređenim ustanovama, t. zv. grafičkim kabinetima; najpoznatiji su:<em> Albertina </em>(Beč); <em>Louvre</em> i <em>Biblioth</em><em>é</em><em>que</em> <em>nationale</em> (Pariz); <em>British</em> <em>Museum</em> i <em>Victoria</em> <em>and </em><em>Albert</em> <em>Museum</em> (London); <em>Galleria</em> <em>Cor</em><em>sini</em> (Rim); <em>Ambrosiana</em> (Milano);<em> Biblioteca Nacional</em> (Madrid);<em> Ermitaž</em> (Lenjingrad); <em>Carnegie</em> <em>Institut</em> (Pittsburg, USA); kod nas:<em> Grafički kabinet JA, Grafička zbirka Sveučilišne knjižnice</em> (Zagreb).<tab>Lj. Ga. </tab><br /> <strong>Srbija.</strong> U srp. umjetnosti c. se manifestira u nekoliko varijanata, najčešće kao popratna pojava raznih vrsta likovnih umjetnosti: kao osnova i priprava za svaki slikarski rad, u reljefnoj plastici, naročito izrazito u minijaturi i iluminaciji rukopisa a, konačno, i kao posebna grana umjetničkog stvaranja.<br /> Stijene srednjovj. crkava svojim katkad grandioznim plohama omogućuju slikaru da razvije monumentalne kompozicije, kojih je podloga crtež.<br /> Kod svih je ovih zidnih slika upravo linija onaj faktor, koji pod sigurnim potezom umjetnikova kista ostvaruje njegovu ideju, odnosno potencira dramatičnost zbivanja. Način rada će kroz stoljeća doživljavati uspone i silaske, ali opća intonacija linearnosti i naglašenog crteža sačuvat će se sve do fresaka u manastiru Hopovu i Srp. Kovinu, a i u ikonama do bidermajerskih vremena.<br /> U minijaturi, iluminaciji knjiga i kaligrafiji rukopisa prevladava, kroz cijeli njihov razvoj, linearni tretman u neprekinutom slijedu do u XVIII<em> st.,</em> kad je iluminiranu rukopisnu knjigu definitivno zamijenila štampana, ukrašena u ranijim fazama linearnim prikazima svetitelja i scena u drvorezu, a kasnije u bakrorezu. — Ornamenti (»zastave«) javljaju se u tekstovima od XI<em> st. </em>Intenzivniji razvoj srp. kao i maked. minijature, koja prati rukopise, počinje od druge pol. XII<em> st.</em> Iz jednostavnog ornamenta razvija se pod utjecajima iz Bizanta i sa Zapada dekoracija rukopisa sa životinjskim i biljnim motivima, kroz koje se povremeno prepleću geometrijski likovi. Ornament ima funkciju oživljavanja i povezivanja teksta, ali ne ulazi u vezu s tekstom kao njegova ilustracija. U posljednjim desetljećima XIII<em> st.</em> srp. minijatura doživljuje obrat; povodi se za klasicističkim stremljenjima, koja su vladala u tadašnjoj bizant. minijaturi, ali transponira helenističke retardacije na svoj specifični način, ekspresivnijim prikazivanjem likova, intenzivnijom bojom i energičnijim crtežom. Od profanih iluminiranih tekstova doprla su do naših vremena dva prijepisa »Aleksandride«. — Turska osvajanja uvode u srp. minijaturu neke orijentalne dekorativne elemente, koji se stapaju s tradicionalnom dekoracijom, a središta iluminatorskih škola pomiču se prema sjeveru, štoviše rasprostranjuju se u Bosnu, Hrvatsku, juž. Madžarsku i Rumunjsku. Kaligrafi i iluminatori nastoje održati osnovni stil srp. minijature, ali se sveopće opadanje ove grane umjetnosti odražava i u kvaliteti i u invenciji (čak u XVI<em> st.</em> česti su slučajevi kopiranja starih predložaka iz XII<em> st.</em>). U XVI i XVIII<em> st.</em> glavna su središta, u kojima se pokušava minijature obnoviti, u Peći i Dečanima te u ovčarsko-kablarskim manastirima i u Fruškoj gori (kopije Münchenskog psaltira, između 1627 i 1629). Škole Peći i Dečana održale su, nakon obnove u XVII<em> st.,</em> kvalitet i otmjen karakter stare tradicije, dok su manja središta prešla na nar. ornamentiku iz drvorezbarstva. Neke štampane knjige preuzimaju dekoraciju rukopisnih knjiga, sve dok tehnika bakroreza nije donijela i u opremi knjiga uobičajen evr. barokni ukras.<br /> Izraziti elementi crteža očituju se u dekoriranju proizvoda zlatarstva (iglom rezane figure na ploči metalnih korica evanđelijara iz Jaska 1623; beočinske ripide iz 1664).<br /> Etapu u razvoju srpskog crteža i njegovu orijentaciju prema srednjoevr. uzorima predstavlja djelatnost zografa<em> Hristifora Žefarovića,</em> koji izvodi crteže, predloške za sakralne bakroreze, kojima su tada patrijarsi snabdijevali crkve i vjernike. Do njegova vremena crtali su i rezali u bakar bečki grafičari. Mnogo je intenzivniji rad<em> Zaharija Stefanovića Orfelina,</em> koji u Beču i Budimu uči kaligrafiju, crtanje i rezanje u bakar, a uz mnoge pojedinačne listove, cikluse i geografske karte izdaje 1778 za srp. i rumunj. škole u Austriji djelo »Slavenoserbska i valahiska kaligrafija«. Kod njega je crtanje i bakrorezačko umijeće naučio njegov sinovac<em> Jakov Orfelin. Teodor Dimitrijević-Kračun</em> po jednom je svom portretu izradio crtež i dao ga u Beču rezati u bakar. Od vojvođanskih slikara bidermajera (koje su u ono doba zvali »molerima«) sačuvan je manji broj crteža likovnih kvaliteta:<em> Arsa Teodorović </em>izradio je portret Dositeja Obradovića (u Budimpešti); od<em> Konstantina Danila</em> sačuvano je (u beogradskom Nar. muzeju) 13 skica za ikonostas dobričke crkve.<em> Jovan Smajić-Tošković</em> dobio je, kao đak bečke umjetničke akademije, prvu nagradu za arhitekturno crtanje. — Većim brojem crteža ilustrirao je svoje putopisno djelo (u dva sveska, 1847 i 1848)<em> Dimitrije Avramović; </em>od njega je sačuvan velik broj skica i studija romantičke intonacije. Značajan pothvat u oblasti crteža predstavlja kompozicija <em>Pavla Simića</em> »Guslar« (sa 22 lika), koja je kasnije umnožena litografijom. Od stotinjak crteža<em> Novaka Radonića</em> ističe se portret Zmaja Jovana Jovanovića.<em> Stevan Todorović</em> radio je crteže na putovanjima; krokiji za srpsko-turskih ratova reproducirani su u mnogim inozemnim ilustriranim revijama. — <em>Anastas Jovanović</em> izradio je velik broj crteža, u kojima je prikazao likove iz srp. historije i svoje suvremenike. Umnoženi litografijom, ovi portreti bili su vrlo popularni u svim južno-slav. krajevima. —<em> Đorde Krstić,</em> jedan od prvih srp. akademski školovanih slikara, još je prije studija mnogo crtao, te su mu ti crteži osigurali stipendiju za odlazak na studij. U toku svog rada u Srbiji (prikazi hist. i umjetničkih spomenika) često skicira izvodeći pripremne radove za niz svojih slika.<em> Uroš Predić</em> je u svoje bilježnice unosio likovne doživljaje sve do u visoku starost.<br /> Od srednje generacije srp. umjetnika istakao se crtačkim radom (pretežno u olovci) <em>Ljuba Ivanović,</em> koji je u crtežima dao velik broj motiva iz Srbije i Makedonije.<em> Vasa Pomorišac</em> pobornik je (u okviru grupe »Zograf«) stroge crtačke tehnike. — Generacija, koja se afirmirala između dva Svjetska rata, posvećuje naročitu pažnju crtežu:<em> Petar Dobrović</em> radi velik broj pastela i crteža u više crtačkih tehnika s motivima s mora i figuralnim prikazima. Crtački opširni opus<em> Save Šumanovića</em> čuva se u galeriji njegovih djela u Šidu.<em> Ivana Radovića </em>preokupiraju u crtežu teme iz seljačkog života u Vojvodini, jednako kao i njegova užeg zemljaka<em> Milana Konjovića. Ivan Tabaković </em>dočarava intimnu atmosferu u laviranim crtežima perom. Crteži tušem<em> Nedeljka Gvozdenovića</em> značajan su kompleks njegova likovnog stvaranja. Najvažniji dio umjetničke djelatnosti<em> Đorđa Andrejevića-Kuna</em> zauzima njegov grafički rad, baziran na crtežu, kojim autor izrazuje svoj socijalno-programatski i borbeni stav (crteži iz borskog rudnika »Krvavo zlato«, 1935; iz španjolskog građanskog rata »Za slobodu«, 1937; »Crteži, studije i skice«, 1940; crteži tušem »Partizani« 1946). Crtež<em> Predraga Milosavljevića </em>je rafiniran i duhovit, od barokne intonacije do smirenog štimunga vedute ili mrtve prirode. Tematiku iz NOR-a daju u svojim crtežima na ekspresivan način<em> Prvoslav Karamatijević</em> i<em> Branko Šotra. </em>Kod mlađih umjetnika<em> (Stojan Čelić, Boško Karanović, Jovan Kratohvil, Oto Logo, Aleksandar Luković, Mario Maskareli, Lazar Vujaklija, Mladen Srbinović)</em> značajnu komponentu grafičkog rada zauzima crtež. Zanimljiva rješenja u crtežu daju<em> Dušan Ristić</em> (ilustracija i oprema) i<em> Milenko Šerban</em> (scenska oprema). Uz najznačajnijeg karikaturista starije generacije<em> Pjera Križanića</em> rade na tom području<em> Milorad Ćirić</em> i<em> Zulfikar Džumhur.</em><tab>R. </tab><br /> <strong>Hrvatska.</strong> C. u Hrvatskoj ima u ranoj fazi pretežno dokumentarno i kulturno-hist. značenje. Iz anonimnosti, općenite u Srednjem vijeku, iskrsavaju imena splitskog đakona<em> Majona, </em>koji je u XI<em> st.</em> pisao i uresio »Liber psalmorum« splitskog nadbiskupa Pavla, te slikara nazvanog<em> Istranin,</em> koji je potkraj XIV ili u poč. XV<em> st.</em> sitnim slikama ilustrirao glagoljski misal. Vrlo su značajni iz XV<em> st.</em> dva glagoljska misala iz Vrbnika na Krku i glagoljski misal bosanskog vojvode Hrvoja (koji je izradio pop glagoljaš<em> Butko</em> po svoj prilici u Splitu); usto su mnogobrojne iluminirane knjige iz XV i XVI<em> st.,</em> nastale u Hrvatskoj, djelo domaćih majstora.<br /> Od hrv. slikara, koji su se za renesanse afirmirali u Italiji, sačuvano je relativno malo crteža. Identificirani su crteži bakroresca<em> Martina Kolunića Rote</em> (oko 1532—1582) u bečkoj Albertini (»Općenito ljudsko uskrsnuće«; »Jupiter ubija Titana«; jedanaest aktova; »Poprsje stare žene« i dr.). U riznici zagrebačke katedrale čuva se Misal čazmanskog prepošta Jurja de Topusko; djelomično ga je iluminirao<em> Juraj Klović</em> (1498—1578). Njegovi se crteži čuvaju u Kabinetu grafike JA (»Judita i Holoferno«), u Britanskom muzeju u Londonu, u zbirci u Buckinghamskoj palači, u zbirci vojvode od Devonshirea u Chatsworthu i dr. Crteži<em> Andrije Medulića</em> (1503—1563) nalaze se u Kabinetu grafike JA u Zagrebu (»Skidanje s križa«), u Albertini u Beču (»Likovi fratara«; »Mlada žena«; »Sveta porodica«; »Polaganje u grob«; »Rođenje Isusa«; »Judita«; »Rebeka«; »Pietà« i dr.), u Galleria dell’Accademia u Veneciji i dr. Skice i studije baroknog slikara <em>Federika Benkovića</em> (1677—1753) čuvaju se u bečkoj Albertini (»Smrt redovnika«; »Bogorodica se ukazuje sv. Franji« i dr.), zatim u galeriji Uffizi u Firenci, u Museo Civico Correr u Veneciji, u Accademia Carrara u Bergamu, u Ljubljani, Hamburgu i dr. U XVII <em>st</em>. nastali su egzaktni i dokumentarni crteži mnogih starih hrv. gradova od <em>Pavla</em> <em>Rittera Vitezovića </em>(1652—1713) i dva iluminirana korala, koja je oko 1675 na pergamenu ispisao uresio sličicama ornamentima <em>Bone Razmilović</em> u samostanu na Poljudu u Splitu. Ritter Vitezović štampa od 1696 u prvoj zagrebačkoj tiskari knjige ukrašene baroknim inicijalima i ornamentima, a u tiskarama osnovanim u XVIII i XIX <em>st</em><em>.</em> u Osijeku, Varaždinu, Dubrovniku, Karlovcu i Zadru štampaju se mnoge knjige opremljene inicijalima, vinjetama i ilustracijama domaćih i stranih autora; te su ilustracije nejednakih kvaliteta.<br /> Razvitkom građanskog staleža u Hrvatskoj nastaju preduvjeti za življu kulturnu i umjetničku djelatnost Potkraj XVIII i u poč. XIX<em> st.</em> osnivaju se crtačke škole za odgoj zanatlija u Zagrebu, Osijeku, Varaždinu, Karlovcu i dr. Crtačke studije i skice nastale oko sredine XIX<em> st.</em> imaju općenito samo dokumentarnu kulturno-hist. vrijednost. Iz tog vremena sačuvani su klasicistički crteži <em>Franje Salghetti-Driolia </em>(1811—1877), crteži Dioklecijanove palače Šibenčanina<em> Vjekoslava Andrića</em> (1832—1864), studije olovkom lavirane akvarelom, adaptacije engl. gravira u didaktičke svrhe i ilustracije<em> Stjepana Marjanovića</em> (1802—1860) za »Starožitnosti kraljevstva Slavonije« Luke Ilića Oriovčanina (rukopis u Sveučilišnoj biblioteci u Zagrebu), crteži<em> Franjice </em><em>Daubachy</em><em>-Doljske</em> (1830—1883); »Pogled na Medvešćak«, a usto niz predložaka za litografije iz hrv. povijesti <em>J. F. Mückea</em> (1819—1883). Tek pojavom slikara<em> Vjekoslava Karasa</em> (1821—1858) može se govoriti o umjetničkim ostvarenjima, no od njega se sačuvalo samo malo crteža, i to uglavnom mladenačke ilustracije njegovih pisama.<em> Ivan </em><em>Zasche</em> (1826—1863) fiksirao je realnost našeg pejzaža i kostima u crtežima olovkom, često pojačanima akvarelom (prikazi zagrebačkog Maksimira, ličkog i primorskog krša).<br /> Razvoju umjetnosti crteža mnogo je pridonijela Crtačka škola u Osijeku, na kojoj radi iskusan pedagog<em> Hugo Conrad v. Hötzendorf</em> (1807—1869), vjeran crtač slavonskih ruševina, šuma, ravnica i folklornih motiva (Grafička zbirka Sveučilišne knjižnice u Zagrebu). Među njegovim učenicima istakao se<em> Adolf </em><em>Waldinger</em> (1843—1904), koji je u svojim egzaktnim crtežima olovkom dao uspjele šumske pejzaže. Osim toga radio je i didaktičke crteže i situacione planove Bosne nakon okupacije (1884).<em> Ferdo </em><em>Quique</em><em>rez</em> (1845—1893) crtao je krokije s putovanja, vedute naših gradova za »Prirodni zemljopis Hrvatske« Vjekoslava Klaića, nacrte za ilustracije Njegoševa »Gorskog vijenca« i studije za svoje slike (»Žrtva Abrahamova« i dr.).<em> Iso Kršnjavi</em> (1845—1927) ostavio je realističke studije za slike i bakropise.<em> Nikola Mašić</em> (1852—1902) izradio je više studija za svoje kompozicije, svježe realističke skice životinja i pejzaža, naročito »Put u Sv. Kuzman«, u kojemu je zahvatio bitne karakteristike našeg kraja. Malo je crteža sačuvano od<em> Vlaha Bukovca</em> (1855—1922), među kojima karakteristična glava J. J. Strossmayera. Studije <em>Celestina</em> <em>Medovića </em>(1857—1919) za figuralne kompozicije i pejzaž čuvaju se u zbirci Medović u Kuni na Pelješcu. Dokumentarno značenje imaju heraldički crteži<em> Milana Sunka</em> (1860—1892) i ilustracije<em> Dragana Melkusa</em> (1864—1917) za »Simplizissimus«, »Fliegende Blätter« i dr.<em> Bela Čikoš Sesija</em> (1864—1931) skicira aktove i radi predloške za grafiku, a<em> Oton Iveković</em> (1869—1939) nacrte za historijske kompozicije, skice zagorskih i ličkih sela, te prve kostimografske skice za zagrebačko kazalište. Izuzetno mjesto u razvoju grafike i crteža zauzima<em> Menci Cl. Crnčić</em> (1865—1930) mnogobrojnim nacrtima za bakropise, ilustracijama (»Gorski vijenac«), karikaturama u humorističkim časopisima (»Satir«), skicama pejzaža i portretima; on je crtež i grafiku prvi kod nas primijenio kao sredstvo samostalnog likovnog izražavanja.<em> Ferdo Kovačević</em> (1870—1927) radi pejzažne krokije,<em> Ivan Tišov</em> (1870—1924) nacrte za kompozicije, a<em> Branko Šenoa</em> (1879—1939) skice s putovanja i predloške za bakropise.<em> Emanuel Vidović</em> (1872—1953) olovkom i perom ostvaruje lirske i sumorne štimunge mora, pejzaža, kućnih i crkvenih intérieura.<em> Tomislav Krizman</em> (1882—1955), u mnogobrojnim predlošcima za grafiku, akvareliranim crtežima, ilustracijama, nacrtima kostima, plakatima, prospektima, ex librisima i t. d., izražava svoje dekorativne sklonosti.<br /> Od začetnika hrv. modernog slikarstva<em> Josipa Račića</em> (1885— 1908) sačuvan je malen broj crteža aktova, portreta i karikatura (Grafička zbirka Sveučilišne knjižnice u Zagrebu).<em> Miroslav Kraljević</em> (1885—1913) je uz realističke studije portreta (»Moja majka«, »Moj brat« i dr.) izveo mnoge ilustracije za pariske listove (»Panurgue« i dr.), virtuozno zahvaćene aktove, figure i kompozicije, koje karakterizira snažna senzualnost i dekorativna arabeska uobičajena u evr. umjetnosti potkraj XIX i u poč. XX<em> st.</em> Kraljevićev odnos prema crtežu kao samostalnom sredstvu likovnog izražavanja imao je presudan utjecaj na daljnji razvoj crteža. Mnogi njegovi crteži čuvaju se u Grafičkom kabinetu JA i u Grafičkoj zbirci Sveučilišne knjižnice u Zagrebu.<em> Vladimir Becić</em> ostvaruje olovkom i perom čvrste i uravnotežene forme, a četvrti član t. zv. »Kroatische Schule« u Münchenu<em> Oskar Herman</em> olovkom i perom nastoji prodrijeti u nemire i tjeskobu čovjeka dvadesetog stoljeća.<em> Ljubo Babić</em> radi mnoge ilustracije (Tolstoj, Nazor, nar. pjesme), naslovne strane knjiga, nacrte za kazališne inscenacije i kostime, te figuralne kompozicije i pejzaže.<em> Zlatko Šulentić</em> crta pejzaže i portrete. <em>Jozo Kljaković</em> ilustrira »Smrt Smail-age Čengijića« od Mažuranića i nar. pjesme te radi skice za mnoge freske i duhovite karikature (»Umjetnost i ljepota«).<em> Mirko Rački</em> ilustrira Danteovu »Božansku komediju«.<em> Milivoj Uzelac</em> temperamentnim aktovima i virtuoznim pejzažima i ilustracijama (»La joie de Sport«; djela Ovidija, Gautiera, Balzaca, Krleže i dr.) daje oduška svojoj impulzivnoj prirodi.<em> Vilko Gecan</em> iznosi suptilno i iskreno bitne karakteristike ljudskih fizionomija, pejzaža i drugih motiva (ilustracije »Tri domobrana« M. Krleže, mapa crteža perom »Klinika« i dr.), <em>Marijan Trepše</em> crta pod utjecajem Daumiera i njemačkih ekspresionista, a<em> Vladimir Varlaj</em> zagrebačku okolicu.<em> Vladimir Filakovac</em> bavi se crtanjem životinja, ilustracijom i karikaturom, dok<em> Vladimir Kirin</em> uz rad na ilustraciji (»Priče iz davnine« Ivane Brlić-Mažuranić i dr.) često crta barokni Zagreb. Rano preminuli slikari<em> Milan Steiner</em> (1894—1919) i<em> Juraj Plančić</em> (1899—1930) istaknuti su crtači. Sačuvani su Steinerovi crteži perom i olovkom, u kojima se ogleda njegova istančana senzibilnost i profinjen osjećaj za ekspresivnu vrijednost linije i tona, te Plančićevi crteži bolećivih aktova.<em> Jerolim Miše</em> crta likove djece i svojih suvremenika kao i dalmatinski pejzaž. Od posebnog je značenja bila djelatnost likovnog udruženja »Zemlja« (1929—35), koje je, nastojeći da likovnim sredstvima — naročito grafikom i crtežom — izrazi svoj progresivni socijalni program, okupilo znatan broj likovnih radnika (<em>K. Hegedušić, Ž. Hegedušić, V. Svečnjak, V. Radauš, A. Augustinčić, M. Detoni</em>, P.<em> Franjić, I. Generalić, L. Junek, E. Kovačević, F. Kršinić, A. Mezdjić, Q. Postružnik, D. Ibler, K. Ružička</em>, i dr.). Medu članovima »Zemlje« istakao se<em> Krsto Hegedušić</em> prodornom opservacijom i kritikom kulturnog i socijalnog stanja tadašnjeg sela (»Pleti kotec kak tvoj otec«, »Podravski motivi«) i ilustracijom Krleže (»Balade Petrice Kerempuha«), Zole (»Zemlja«, »Rad«). U tome krugu ističu se također crteži<em> M. Detonija,</em> koji obrađuje figuralne motive i pejzaže. Većina naših slikara bavi se crtežom kao pripremom za uljene slike ili kao samostalnom disciplinom i ilustracijom knjiga. Među njima su<em> F. Baće </em>(ilustracija), S.<em> Binički</em> (ilustracija),<em> M. Borčić, P. Brešić</em> (pejzaži ugljenom),<em> B. Bulić</em> (figure, pejzaži),<em> B. Dogan, I. Dulčić</em> (»Bik«; »Koncert«; lavirani tuš, i dr.), O.<em> Gliha</em> (skice za figuralne kompozicije i portreti olovkom, pejzaži tušem),<em> V. Gliha-Selan</em> (figura i pejzaž),<em> Ž. Hegedušić, A. Kinert</em> (figuralne kompozicije, pejzaži, ilustracije),<em> F. Kulmer</em> (ilustracije),<em> M. Kumbatović, V. Jelić,</em> <em>C.</em> <em>Job</em> (ilustracije i minijature),<em> M. Makanec, A. Mezdjić</em> (portreti i pejzaži olovkom, ilustracije),<em> A. Motika</em> (aktovi perom, pejzaži perom i olovkom, često pojačani akvarelom), O.<em> Mujadžić</em> (portreti),<em> E. Murtić</em> (skice za kompoziciju, pejzaži, ilustraciie),<em> D. Parač</em> (ilustracije),<em> V. Parat</em> (portreti i pejzaži), <em>O. Postružnik </em>(figure, pejzaži), Z.<em> Priča</em> (skice za figuralne kompozicije i pejzaže, ilustracije),<em> N. Reiser</em> (figure i pejzaži),<em> J. Restek</em> (pejzaži), <em>J. Režek</em> (karikature i pejzaži),<em> R. Sabljić</em> (crteži perom nadrealističkih i apstraktnih tendencija), <em>P. Salopek</em> (skice za kompozicije), Z.<em> Slevec</em> (mrtve prirode, figure),<em> M. Stančić</em> (portreti, ilustracije, karikature),<em> V. Svečnjak</em> (satirički crteži, ilustracije), <em>V. Šeferov, Lj. Šestić</em> (crteži perom), P.<em> Šimaga</em> (figure, pejzaž perom i olovkom),<em> F. Šimunović</em> (figuralne kompozicije, skice za pejzaž),<em> Lj. Škrnjug, S. Šohaj</em> (portreti, ilustracije),<em> Đ. Tiljak </em>(figuralne kompozicije, pejzaži),<em> E. Tomašević</em> (vedute olovkom i perom),<em> K. Tompa</em> (crteži perom, sintetički lavirani crteži kistom), <em>F</em><em>. Vaić</em> (figure, pejzaži olovkom i perom, ilustracije),<em> J. Vaništa </em>(portreti olovkom Rimbauda, Prousta, Gidea, crteži pejzaža perom),<em> M. Veža</em> (ilustracije),<em> I. Vojvodić, S. Vuličević</em> (pejzaži ugljenom) i dr. I među naivnim slikarima mnogi crtaju:<em> I. Generalić</em> (seljaci, seoski pejzaži),<em> M. Skurjeni</em> (ilustracije pjesama), <em>M. Virius</em> i<em> F. Mraz</em> (motivi iz seljačkog života) te<em> I. Čaće </em>(prizori iz NOB-e).<br /> Znatan broj crteža izradio je kipar<em> Ivan Meštrović.</em> Svoje skulptorske zamisli fiksirali su<em> A. Augustinčić,</em> koji je sa »Zemljom« izlagao crteže, i<em> V. Radauš,</em> koji crta figuralne kompozicije i pejzaže. Nadalje su izlagani crteži<em> K. Kantoci, K. Angeli Radovania, V. Bakića, P. Perića, I. Kožarića</em> i<em> D. Džamonje</em> (koji je imao samostalnu izložbu crno-bijelih i koloriranih crteža). Postoje planovi i nacrti arhitekata<em> B. Felbingera</em> (1785—1871),<em> M. Pilara </em>(1861—1941),<em> V. Kovačića</em> (1874—1924), kao i od mnogih novijih i suvremenih arhitekata, koji ih često izlažu.<br /> U Hrvatskoj se grafička djela i crteži čuvaju u Valvasorovoj zbirci (u Grafičkom Kabinetu JA), u Bogišićevoj zbirci u Cavtatu, u Grafičkoj zbirci Sveučilišne knjižnice u Zagrebu, u Grafičkom kabinetu JA u Zagrebu te u mnogim galerijama i muzejima (Split, Dubrovnik, Zadar, Rijeka, Osijek, Varaždin i dr.).<br /> LIT.:<em> I. Kukuljević,</em> SUJ, Zagreb 1858—60. —<em> M. Gjurić,</em> Vitezović i prva tiskara u Zagrebu, Obzor. 1922, 57. —<em> I. Kršnjavi,</em> Počeci umjetnosti u Hrvatskoj, Nova zora, 1925. —<em> A. </em><em>Stix</em><em>,</em> Die Zeichnungen der Venezianischen Schule in der Graphischen Sammlung Albertina, Wien 1926. — <em>L</em><em>. </em><em>Donati</em><em>,</em> Artisti minori in Dalmazia, Archivio storico per la Dalmazia, 1931, 69. — <em>M</em><em>. Krleža,</em> Predgovor Podravskim motivima K. Hegedušića, Zagreb 1933. —<em> A. </em><em>Schneider</em><em>,</em> Slavonski pejzažisti, Zagreb 1934. —<em> Lj. Babić,</em> Hrvatska grafika u XIX. st., HK, <em>1936. — Z. Vojnović,</em> Naša suvremena grafika, ibid. —<em> A. </em><em>Schneider</em>, Umjetnici rodom iz Dalmacije i Hrvatskog Primorja, koji su djelovali u tuđini, Naš Jadran, Split 1938. —<em> Isti</em>, Stari majstori u Grafičkoj zbirci Sveučilišne knjižnice, HK, 1939. —<em> Lj. Karaman,</em> O srednjevjekovnoj umjetnosti Istre, Zagreb 1949. <em>— C. Fisković,</em> Dubrovački sitnoslikari, Split 1950. —<em> K. Prijatelj,</em> Crteži Miroslava Kraljevića u Splitskoj galeriji, Split 1953. —<em> K. Firinger,</em> Likovna umjetnost u Osijeku u XVIII. i početkom XIX. st., Zagreb 1955. —<em> T. Stahuljak,</em> Zagrebačka risarska škola i njeni prvi učitelji (1781—1821), Zagreb 1955.<strong><tab></strong>J Bć. </tab><strong><br /> Slovenija.</strong> Počeci umjetničkog crteža u Sloveniji poklapaju se s postankom minijaturne iluminacije u cistercitskoj opatiji Stična. Iluminirani rukopisi, kojima se paleografski podrijetlo datira (M. Kos i F. Stelè) u drugu pol. XII<em> st.,</em> dokazuju postojanje iluminatorske škole u tom samostanu. Rukopisi pokazuju nesumnjiv romanički utjecaj: vegetabilni i zoomorfni motivi (zmaj, ptice, psi), koji se međusobno isprepleću, crtani perom, diskretno kolorirani, ograničuju se na ukras inicijala i okvir, dok samo jedan rukopis ima iluminiranu početnu stranu, a bečki primjerak rukopisa iz te škole ima u ornamentiku upletene i ljudske likove. Iluminatorska tradicija Stične potječe iz iluminatorske škole njene matične opatije u Maria Rein kod Graza. Romaničke elemente imaju i ljubljanski manuskripti iz samostana Bistre (jedan datiran 1347, a drugi se stavlja u drugu pol. XIV<em> st.</em>), no oni su bogatiji likovnim elementima: osim vegetabilnih i animalnih motiva javljaju se i figuralni (prikazi svetaca i donatora); neki elementi podsjećaju na franc. uzore. — Ukoliko iz ovoga ranog razdoblja i nisu sačuvani sami crteži, njihov se opći karakter može ipak uočiti prema najstarijim sačuvanim freskama, na kojima je crtež često jače naglašen nego sama boja.<br /> Upravo po linearnosti likovne koncepcije srodni su spomenutim rukopisima najraniji primjeri zidnog slikarstva u Sloveniji. Fragmenti zidnih slika izminoritske crkve u Ptuju (1260—70) pripadaju ranogotičkom crtačkom stilu; c. je izrazit i ima prioritetno značenje u cijeloj kompoziciji. Kasnija faza crtačkog stila, kojoj su središta u Gorenjskoj, Štajerskoj i Prekomurju, pokazuje jaču tendenciju prema širim obojenim plohama, ali je c. još uvijek određen i naglašen (Vrzdenec, Crngrob, Vitanje, Celje, Jezersko, Turnišče — sve spomenici iz poč. prve pol. XIV <em>st</em><em>.</em>). — Tal. utjecaji, koje su možda prenijeli u Sloveniju furlanski slikari, oslanjajući se na tradiciju firentinskog i sienskog ranog trecenta, pripadaju drugoj pol. i kraju XIV <em>st</em><em>.</em> Motivi se obogaćuju, te slikar može da se slobodnije izražava i da bude narativan. I u toj fazi razvoja zidnog slikarstva c. je dominantan; on se naročito ističe u narativno-anegdotskim prikazima na zidnim slikama prekomurskog kruga <em>Johannesa</em> <em>Aquile</em> <em>de</em> <em>Rakespurga</em> potkraj XIV <em>st</em><em>.</em> (Velemér, Martjanci, Turnišče); upravo c. pojačava intenzitet tih slika, koje daju dojam sordiniranog tonskog slikarstva na granici grisaillea. I drugi primjeri te faze, od Sv. Nikolaja u Žužemberku i arabesknih linearnih rješenja u Sv. Miklavžu nad Čadramom pa do kompozicija u Gosteču i u Vrzdencu, pokazuju tendenciju da se crtežom izrazi intenzitet, prije no što će u prvoj pol. XV <em>st</em><em>.</em> prevladati meki stil sa svojim najznačajnijim predstavnikom<em> Janezom Ljubljanskim. </em>Njegovo djelovanje znači kulminacionu točku u zidnom slikarstvu Slovenije, prijelom s linearnošću i plastično trodimenzionalno oblikovanje likova. Na njegovim zidnim slikama c. je samo kontura obojene plohe. Oko sredine XV <em>st</em><em>.</em> bogatstvo oblika Janeza Ljubljanskog zamjenjuje ekspresivni realistični plastički stil. Direktno prenošenje motiva s grafičkih listova (na pr.<em> Majstor </em><em>ES</em>) na zidnu plohu navodi slikara i na upotrebu izrazito grafičkih sredstava, na naglašivanje preuzetog crteža i na linearno tretiranje, kako bi se postigla što jača ekspresivnost. — Renesansa dolazi na slov. područje iz dva smjera: u primorju se manifestira kao odjek venecijanske provincijalne orijentacije, a u unutrašnjosti je slov. slikarstvo inspirirano renesansom srednje Evrope i alpskog kruga. Dok se u zidnom slikarstvu još ponegdje osjeća c. u funkciji naglašivanja dramatičnosti<em> (Jernej iz Loke)</em> kao nastavak realističkog stila, u oltarskim slikama, koje se odlikuju puninom i plastičnošću<em> (Majstor slike kranjskog oltara),</em> prevladava način slikara alpskoga kruga.<br /> Nakon prodora renesanse nastupa povremena stagnacija kao posljedica konfesionalne podvojenosti (protestantizam, protureformacija). Malobrojni likovni dokumenti toga doba većinom su radovi stranih umjetnika, importirani iz Austrije i Njemačke ili Italije. — Važni likovni poticaji proizlaze iz<em> Valvasorove</em> grafičke radionice na Bogenšperku, koja je počela radom 1678. Veći dio suradnika Valvasorovih došao je izvan granica južnoslav. zemalja: <em>Johann</em> i <em>Peter</em> <em>Wierix</em><em>, </em><em>Andreas</em> <em>Trost</em><em>, </em><em>Matija</em> <em>Greischer</em><em>, </em><em>Peter</em> <em>Mungersdorff</em><em>, </em><em>J</em><em>. </em><em>A</em><em>. </em><em>Boener</em><em>, </em><em>F</em><em>. </em><em>Schnabel</em><em>, </em><em>Atzelt</em><em>, </em><em>Almanach</em> i anonimi <em>ASE</em> i <em>MS</em><em>.</em> Od naših zemljaka rade<em> Pavao Rit</em><em>ter-</em><em>Vitezović </em>i<em> Ivan </em><em>Koch.</em> Djelatnost Valvasorove radionice bila je veoma raznovrsna: topografsko-geografska djela s reprodukcijama crteža izvanredne dokumentarne važnosti (»Topographia Archiducatus Carinthiae Modernae«; »Topographia Carinthiae Salisburgensis«; »Topographia Archiducatus Carinthiae Antiquae et Modernae«; »Die Ehre des Herzogthums Krain«), ilustracije za klasike (»Ovidii Metamorphoseon Icones«), ilustracije simbolično-didaktičkog karaktera (»Theatrum Mortis Humanae Tripartitum«). Valvasor je usto sakupio veliku zbirku grafičkih listova starih i tadašnjih majstora. Originalni grafički listovi, koji su izašli iz njegove radionice, kao i sačuvani crteži za te listove, imaju obilježja izrazitog baroknoga grafičkog stila i svjedoče o crtačkoj vješitini ovoga kruga.<br /> Nakon likvidacije Valvasorove radionice ponovo nastupa mirovanje. Intenzivnija crtačka faza nastupa tek u doba zrelog baroka, kad je Ljubljana postala istaknuto središte likovnih umjetnosti; iz nje se eksportiraju umjetnine u Hrvatsku i jedan dio Štajerske. Važnu je ulogu za afirmaciju Ljubljane kao umjetničkog žarišta imao<em> J. G. Dolničar,</em> organizator kulturnog života u prvoj pol. XVIII <em>st</em><em>.,</em> inicijator oslikavanja ljubljanske katedrale<em> (G. </em><em>Quaglio</em><em>). </em>U okviru »Academiae operosorum« razvija se crtački rad amatera; 1712<em> J. A. Grimbschitz</em> otvara neke vrste slikarsku akademiju u Ljubljani,<em> A. Herrlein</em> je od 1778 prvi nastavnik crtanja na ljubljanskoj normalki. Poznati bakrorezi augzburških majstora XVIII <em>st</em><em>. </em>rađeni su po nacrtima<em> V. Metzingera</em> i<em> F. Jelovšeka.</em><br /> Organizacijom umjetničkog života, kome je pomogao uspon građanskog staleža, Slovenija daje umjetnike, koji su se školovali ili živjeli u inozemstvu. Njihov se sačuvani opus ne ograničuje samo na zidne ili oltarske slike, već postoje kolekcije tehnički uspjelih crteža, skica i studija za kompozicije (pejzaži<em> L. Janše;</em> hist. scene, pejzaži i vrlo dobri genre-prizori u laviranoj tehnici<em> F. Kavčiča; </em>portreti<em> M. Langusa</em>; pejzažne studije<em> A. Karingera;</em> pastelni portreti<em> J. Potočnika</em>), kao i pokušaji crtanja u različitim tehnikama, radovi amatera i anonima (portreti tušem na staklu i zlatnoj podlozi). Doba romantike štoviše diktira crtanje kao sastavni dio naobrazbe, pa je iz te faze slov. umjetnosti sačuvano dosta crteža u raznovrsnim tehnikama.<br /> Razdoblje građanskog i akademskog realizma daje Sloveniji školovane umjetnike, braću<em> Šubice,</em> od kojih datiraju počeci novog razdoblja slov. umjetnosti. Njihove skice i studije (Nar. Galerija u Ljubljani) ipak su samo pripremni radovi za slikarska djela u većem svom dijelu, a u manjem su omjeru zastupani crteži kao posebna vrsta likovnog stvaranja (crtež perom i olovkom »Hajduci«).<em> J. Petkovšek</em> je u nekoliko navrata crtežom rješavao portretne zadatke. Od umjetnika, koji su se afirmirali u poč. XX <em>st</em><em>., </em>crtežom su se naročito bavili impresionisti<em> R. Jakopič</em> (među ostalim velik broj studija figura za svod pasaže »Meksiko«) i vrlo plodan crtač<em> M. Sternen.</em> Karakterističan je stil izrazitog grafičara i nadarenog karikaturista<em> H. Smrekara,</em> kao i drugih članova grupe »Vesna«,<em> M. Gasparia</em> (folklorne studije, ilustracije, genre) i<em> G. Birolle.</em> Ekspresionizam inicira<em> F. Tratnik</em> upravo svojim crtežima, a i ostali sljedbenici tog smjera (u početnoj fazi stvaranja) <em>B. Jakac, V. Pilon,</em> braća<em> F.</em> i<em> T. Kralj</em> i<em> I. Č</em><em>argo</em> polažu težište na c. kao na snažno izražajno sredstvo u svojim obradbama socijalne tematike i u ilustracijama.<br /> Razdoblje između dva rata dalo je velik broj umjetnika, koji su u crtežu stvorili zrela samostalna umjetnička djela ili su u primijenjenoj grafici (ilustracija, plakat, folklorni motivi) našli individualna rješenja polazeći od crteža:<em> G. A. Kos, B. Jakac, F. Mihelič, M. Sedej, M. Pregelj, R. Debenjak, M. Maleš</em> i dr.<br /> U NOB-i sudjelovali su slov. umjetnici i likovnim radom (fiksirajući u crtežu, kao jedinom izražajnom likovnom sredstvu, tok oslobodilačkog rata, strahote u okupiranim krajevima i logorima) kao i propagandnom likovnom djelatnošću (<em>B. Jakac, F. Mihelič, N. Pirnat, D.</em> i<em> N. Vidmar, B. Pengov, D. Klemenčič, V. Globočnik, F. Slana, I. Čopič</em> i dr.).<br /> <strong>Bosna i Hercegovina.</strong> Iz ranijih stoljeća sačuvalo se malo dokaza o crtačkoj djelatnosti. U dekorativnoj plastici ima tragova grafizmu u sačuvanim primjerima crkvenog namještaja s pleternom ornamentikom, kao i u ukrasu stećaka s geometrijskim i vegetabilnim ornamentima, figuralnim prikazima (turnir, lov, ples, životinje) te simboličnim znakovima. Opća značajka ornamenata na stećcima jest plošnost prikaza, shematizirana kontura rustičnost, jednostavnost i istaknuta grafička nota.<br /> Od monumentalnog slikarstva sačuvao se veoma malen broj spomenika. Srednjovj. spomenici stradali su za turskih osvajanja ili su za turske uprave zapušteni. Malen broj preostalih spomenika potječe iz XVII, XVIII i XIX<em> st.; </em>njihova je zajednička karakteristika: kruta bizant. tradicija, linearnost i bizant. retardiranje u doba baroka. Isti se elementi javljaju i kod ikona i nekoliko istaknutih portretnih likova.<br /> Više se crtačkih elemenata očituje u iluminiranim rukopisima: evanđelje iz XIV<em> st.</em> s minijaturama (Sarajevo, stara pravoslavna crkva), Kopitarovo evanđelje iz XIV<em> st.</em> (Ljubljana, Narodna i univerzitetska knjižnica), evanđelje skraja XIV ili poč. XV<em> st. </em>(Beograd, Narodna biblioteka, izgorjelo 1941), rukopis krstjanina Radoslava iz sredine XV<em> st.</em> (Rim, Biblioteca Vaticana), Hvalov rukopis iz 1404 (Bologna, univerzitetska biblioteka). Svi ovi rukopisi, osim Hvalova i Radoslavova rukopisa, iluminirani su romaničkom minijaturom, s folklornim i rustičnim karakteristikama i arhaičnim motivima. Prvi poimence navedeni minijatori, koji su iluminirali Miroslavljevo evanđelje (prema navodima Tome arciđakona), Matija i Aristodije, bili su oko 1200 osuđeni od inkvizicije kao heretici, vjerojatno pripadnici crkve bosanske. I Miroslavljevo evanđelje, a i neki drugi rukopisi, ukrašeni su neobičnim simbolima i ikonografskim rješenjima, koja nisu u skladu s katoličkim, a mogli bi upućivati na utjecaj crkve bosanske. Kako je crkva bosanska bila po svome shvaćanju protiv likovnog ukrasa, ovi su sačuvani rukopisi — uz stećke — jedini preostaci likovne djelatnosti kod<em> Bošnjana</em> nakon inkvizitorskih pohoda.<br /> Sarajevska jevrejska rukopisna knjiga<em> Hagada</em> (Sarajevo, Zemaljski muzej), ukrašena minijaturama, španjolski je rad iz XIV<em> st.</em><br /> Nakon okupacije Bosne i Hercegovine 1878 crtačku aktivnost razvijaju stranci, koji u svojim radovima fiksiraju pejzaž, karakteristične tipove i običaje (W. L. Arndt, E. Arndt-Čeplin, M. Liebenwein), a od domaćih slikara crtaju u novije vrijeme Š. Bocarić, R. Petrović, M. Uzelac, J. Bijelić, O. Mujadžić, N. Gvozdenović i dr. Intenzivnija grafička djelatnost nastupa osnivanjem Galerije slika u Sarajevu (1930) i društva <em>Collegium</em> <em>artisticum,</em> koje naročitu pažnju posvećuje grafičkoj obradbi socijalne tematike. I. Šeremet je u Pragu završio grafičku umjetničku školu; znatan dio njegova opusa čini grafički i crtački rad. U NOB-i se ističu kao crtači I. Mujezinović, M. Teodorović, D. Ozmo, R. Štetić i V. Dimitrijević, a nakon Oslobođenja i znatan broj mladih slikara.<br /> <strong>Makedonija.</strong> Geografski položaj Makedonije uvjetovao je i posve specifične prilike u umjetničkom razvoju. Na sudaru ist. i zap. utjecaja, ovo je područje, kojim je u doba Rim. carstva prolazila jedna od njegovih životnih arterija,<em> Via Aegnatia,</em> i u toku Srednjeg vijeka sačuvalo dominantan položaj zemlje, kojom se odvijao promet između bizant. Istoka i južnotal. gradova na Zapadu. Utjecaji s obje strane nadovezivali su se na tradiciju, koja je u slivu Vardara postojala od ant. grč. vremena. Novi je etnički sloj, Slaveni, donio iz pradomovine svoje umjetničke tekovine. U pretapanju raznovrsnih utjecaja izgrađen je umjetnički izraz, koji ima u sebi osobine svake pojedinačne umjetnosti, a ujedno je i sinteza svih spomenutih utjecaja. Osim cirkulacije dobara na liniji Istok—Zapad, maked. je umjetnost primala sugestije i iz jakog žarišta na Svetoj Gori; te su veze trajale gotovo bez prekida nekoliko stoljeća. Maked. umjetnost formirala se u osnovnim okvirima bizant. umjetničkih shema u XI i XII<em> st., </em>ali nije ostala kod ropskog preuzimanja; ona se upravo slobodnijim tretmanom i bliskošću svakodnevnom životu razlikuje od krutosti bizant. izraza.<br /> U doba protjerivanja Metodijevih učenika Klimenta i Nauma iz Panonije i njihova naseljenja u Makedoniji postojala je ikonopisačka i knjigopisačka (vivlografska) škola u Ohridu. Iluminirani rukopisi te škole potvrđuju kretanje umjetničkih utjecaja sa Zapada u Makedoniju (srodnost ornamentike minijatura XII<em> st.</em> s pleternom ornamentikom crkvenog namještaja u srednjoj Dalmaciji). Rad vještih iluminatora, koji su uz svladavanje crtačke tehnike bili natprosječno obrazovani ljudi (sudeći po njihovim autobiografskim bilješkama u pojedinim rukopisima), služio je i kao predložak za neke grane primijenjene umjetnosti (zlatarstvo, duborez, kamena dekorativna plastika): na nekim se fragmentima očituju motivi identični onima u iluminiranim rukopisima.<br /> Crtački dar maked. živopisaca očit je, kad se promatra sigurnost u kompoziciji monumentalnog slikarstva od Sv. Sofije u Ohridu (XI<em> st.</em>) preko ekspresivnih koncepcija majstora iz Nereza (XII<em> st.</em>), Svetog Klimenta u Ohridu (III<em> st.</em>) do genre-prikaza i izrazite narativnosti Markova manastira i Lesnova. Upravo se na tim zidnim slikama očituje udaljivanje od bizant. stereotipnosti i spontana anticipacija kasnijih ostvarenja velikih majstora renesansne Italije. Plošna dekorativnost, koju je Bizant primio iz Orijenta, kasno je i u vrlo maloj mjeri prodrla u maked. živopis. Maked. živopisci često se služe čistim elementima crteža, da bi naglasili svoj realistički stav i da bi potencirali dramatičnost (izrazit je primjer »Skidanje s krsta« u Nerezima). — Niz ohridskih ikona visoke likovne kvalitete dokazuje, da su iste težnje postojale kod ikonopisaca (prikazi Raspeća na ohridskoj ikoni i na fresci u Nerezima).<br /> Specifičnosti maked. crteža najočitije se demonstriraju kod iluminiranih rukopisa. Uz arhaičnu minijaturu, koja je puna fan-tastičnosti i naivnih jednostavnih prikaza (a održala se u Makedoniji s manjim izmjenama do u XIV<em> st.</em>), razvija se suvremenija minijatura, koja prima i bizant. elemente s Istoka i dostignuća benediktinske romaničke iluminacije iz Italije. Jasno izražen linearni stil, pretežno dekorativna ornamentika, slaba povezanost oskudne figuralne dekoracije s tekstom i uzak raspon u koloritu — bitne su značajke tog prvog razdoblja maked. iluminacije. Drugo razdoblje, koje nastupa potkraj ili u drugoj pol. XIII<em> st.,</em> predstavlja široke raspone u tehnici slikanja, kvaliteti i tematici. Linearni stil većinom ustupa mjesto plastičnom prikazivanju, bogatstvu kolorita i snažnijem crtežu. Iluminacija sve češće prati tekst i postaje s njime nedjeljiva cjelina, a u mnogo slučajeva minijatorski rad znatno nadmašuje rad knjigopisaca. U crtežima iluminatora ovog doba osjeća se nastojanje za obnovom ant. tradicija i u shvaćanju i u vanjskoj formi (utjecaj renesanse doba Paleologa).<br /> U vrijeme osmanlijske dominacije iluminatorski rad orijentira se u različitim smjerovima. Očevidne su pojave opadanja tek u drugoj pol. XV<em> st.,</em> dok je u poč. XVI<em> st.</em> opadanje u kvaliteti, tematici i invenciji nastupilo u. potpunosti. Nestajanje bogatih feudalaca kao naručitelja i životarenje crkve u novim prilikama uzrokovali su seobu minijatora prema sjeveru, u krajeve pod Habzburzima, pa čak u Rumunjsku i Rusiju. Na samom teritoriju Makedonije u ovo su doba rijetki bogato ukrašeni rukopisi. Stara se tradicija drugog doba sačuvala u prepisivačkim školama u Skopju i Kumanovu, koje su zadovoljavale lokalnim potrebama. Od pojedinaca se ističu prepisivač<em> Vladislav Gramatik,</em> koji radi u Mladom Nagoričinu i Matejči veći broj iluminiranih i kaligrafiranih rukopisa, te<em> Jovan Srbin od Kratova,</em> autor bogato ukrašenih evanđelja, centralna ličnost kratovske škole, koja je svoj najjači cvat doživjela u XVI<em> st.,</em> posredujući kod širenja minijature u Srijemu, Slavoniji i Bosni. Ove škole, međutim, znače vraćanje na stare uzore iz vremena arhaičke iluminacije na izrazito linearni ornament, s malim brojem figuralnih prikaza, s fantastičnim životinjama u inicijalima i u završnim vinjetama. Štoviše, doslovno se kopiraju dekorativni elementi iz starijih rukopisa, a cjelokupan karakter sve je više rustičan. — U to vrijeme, u XVI<em> st.,</em> javljaju se štampane crkvene knjige, koje su prevladale u XVIII<em> st.</em> i prekinule rad minijaturista. — Nakon stoljetnih dodira maked. ikonopisaca i živopisaca sa središtima umjetnosti na Svetoj Gori, iz ovoga je središta prodrla u Makedoniju i reproduktivna grafika. Drvorezi i bakrorezi rijetki su u Makedoniji, ali su preostale ploče za štampanje grafičkih listova svjedočanstvo o tehničkoj vještini maked. majstora grafike. Sačuvane su ploče: iz manastira Slepče (velika na orahovu drvu, 60 × 150<em> cm</em>), u kapeli crkve u Bitoli (4 nesignirane bakrene ploče iz 1779) i u Skopju (bakrena ploča iz 1812, rad<em> Dimitrija Georgievića</em> iz Kratova). U manastiru sv. Jovana Bigorskog postojala je štamparija, koja je štampala nekoliko drvoreza i bakroreza sa sakralnim kompozicijama.<br /> Za vrijeme osmanlijske vladavine likovna je aktivnost u Makedoniji ograničena na rad zografa i kopaničara, organiziranih staleški u tajfe. Kod zografa se postepeno u toku XIX<em> st.</em> vrši preorijentacija prema zap. uzorima: unutar tih organizacija priprema se put suvremenoj maked. likovnoj umjetnosti.<br /> U zemlji, koja je do Balkanskih ratova bila pod turskom vlasti, nisu ni kasniji režimi omogućili snažniji zamah umjetničkom stvaranju, pa su malobrojni umjetnici bili upućeni na druga umjetnička središta. Od maked. grafičara u razdoblju između dva rata posvećuju posebnu pažnju crtežu<em> Dragutin Avramovski-Gute, Petar Mazev, Menče Spiroska, Dimče Protuger</em> (crteži tušem), <em>Petar Hadži-Boškov, Radmilo Popovski, Vančo Georgiev, Dragoljub Marković-Penkin i Vandžel G. Kodžoman</em> (motivi iz Struge na Ohridskom jezeru).<br /> Nakon Oslobođenja otvorene su osnivanjem Umjetničke škole u Skopju i aktivnošću maked. likovnih umjetnika nove i široke mogućnosti za likovni rad. C., koji je stalno pratio rad zografa, pod novim uvjetima orijentira se na suvremene metode i postaje sredstvo umjetničkog izražavanja. Na Umjetničkoj školi u Skopju obrazuju se nove generacije, koje uz umjetnike srednje generacije, <em>Dimitra Pandilova, Lazara Ličenoskog</em> i<em> Nikolu Martinoskog, </em>posebnu pažnju posvećuju crtežu, dajući u njemu bogatstvo pejzaža, nar. običaja i prošlosti Makedonije.<br /> <strong>Crna Gora.</strong> C. kao posebna grana u razvoju crnogorske umjetnosti nije do u najnovije doba došao do posebnog izražaja. On je međutim stalna pratnja likovnog stvaranja, bilo da se javlja kao linearna dekoracija u ranosrednjovj. plastici inspiriranoj kasnorim. uzorima iz Dokleje, ili u sačuvanim dijelovima crkvenog namještaja s ornamentikom prepleta (ostaci pluteja iz Kotora, Ulcinja i Svetog Stefana; fragmenti episkopskog prijestolja iz Bara). Napose su izraženi elementi crteža u srednjovj. iluminaciji crkvenih knjiga, od kojih su na crnogorskom teritoriju nastali »Miroslavljevo jevanđelje« (pisao ga potkraj XII<em> st.</em> uz crkvu sv. Petra u Bijelom Polju<em> Grigorije dijak</em>) s izrazitim uticajima benediktinske južnoitalske romanike, sa stiliziranim ornamentom i jako naglašenim linearnim stilom, te kao nešto kasniji pandan, »Vukanovo jevanđelje« (iz 1202), koje otkriva bizant. tradicije pomiješane s lokalnim dostignućima. — I sam živopis, od kojega je na teritoriju Crne Gore preostalo veoma malo spomenika (oni su međutim visokokvalitetni i pokazuju značajna dostignuća lokalne živopisne škole), ima naglašen grafizam. Njegovo središte, manastir Morača, ima u freskama »Sv. Ilija hranjen od gavranova« (nakon 1252) i »Roždestvo sv. Ivana Krstitelja« istaknut rafiniran crtež. Osnovna shema je bizantska, ali je tretman fresaka inspiriran tradicijom, koja je mogla doći iz juž. Italije posredstvom Primorja, koje je održavalo intenzivne kulturne i umjetničke veze sa južnoital. gradovima.<br /> Jednaku južnoital. inspiraciju pokazuje i linearni tretman kod crteža na fragmentima fresaka u Kotoru (Sv. Franjo), Ulcinju (Sv. Marija) i Baru (Sv. Nikola). U manastiru Morači, koji je obnovljen 1574, u toku XVII<em> st.</em> razvija se snažna slikarska škola, za čiji je razvoj naročito značajna djelatnost<em> Đorđa Mitrofanovića, </em>hilandarskog monaha, koji oko sebe okuplja veći broj učenika. Ta se škola širi i izvan područja tadašnje Crne Gore, prema Sandžaku i Kosovu. U XVIII<em> st.</em> vodeća je ličnost moračanske radionice ikonopisac i slikar fresaka<em> Radul;</em> kod njegovih se ikona (u Morači, Kotoru, Nikoljcu kod Bijelog Polja, Praskvici, Sarajevu i Peći) kao bitna karakteristika rada manifestuje originalan c., u kojem on ide do najsitnijeg detalja. U XVI i XVII<em> v.</em> jake su škole prepisivača rukopisnih knjiga i iluminatora liturgijskih i crkvenih knjiga oko Nikolj-Pazara i Pljevalja. — God. 1682 izradio je<em> G. F. Balbieri</em> iz Mletaka crtež cetinjskog manastira i time inaugurirao rad stranaca i umjetnika sa teritorija izvan Crne Gore, koji su u velikom broju crteža dali prikaze crnogorskog života, nar. običaja, hist. spomenika, a naročito scena iz borba Crnogoraca za oslobođenje od Osmanlija. — Tradiciju moračanske ikonopisačke škole preuzimaju očigledno bokokotorski slikari, koji rade ikone i za Primorje i za dio Stare Crne Gore. Tipične karakteristike ove škole, koja je bila vodeći likovni organizam u Crnoj Gori u XVII i XVIII<em> v.,</em> najbolje se odražavaju u djelima članova porodice<em> Dimitrijević-Rafailović</em>. I za njih je glavno obilježje jako naglašen linearizam: u osnovnu shemu i kanonski prikaz svetitelja uvode ornamentiku baroka, koja je tretirana sasvim grafički. — Ikonopisački rad postepeno odumire, a na Primorju sve je jača penetracija zap. baroknih elemenata; ti su utjecaji, istina tek u neznatnoj mjeri, prodrli u unutrašnjost Crne Gore, ali su u Boki imali najjače predstavnike u Peraštaninu <em>Tripu Kokolji,</em> koji se povodi za venecijanskim majstorima baroka (kod njega je linija i kontura prioritetna pred bojom i tonom) i u Dobroćaninu<em> Marku Radoničiću.</em><br /> Jak je podstrek grafičkom radu u Crnoj Gori dalo otvaranje cetinjske štamparije 1490. Od pet knjiga, koliko ih je štampano u njoj, samo je jedan oktoih (iz 1494) ilustriran sa 6 drvoreza. U tim drvorezima pretapaju se utjecaji venecijanske grafike s lokalnom živopisnom tradicijom, a način obradbe motiva daje naslutiti, da su te drvoreze radili možda priučeni domaći umjetnici. U drvorezima su ornamentalno riješeni prepleti ili su simbolične kompozicije uklapane u vinjetama u vegetabilni motiv. Poslije propasti cetinjske štamparije<em> Božidar Vuković</em> iz Podgorice organizira štampariju ćirilicom štampanih knjiga u Veneciji. Kod njega rade i neki umjetnici iz Crne Gore (na pr.<em> Mojsije iz Budimlje</em>), koji ilustriraju knjige kompozicijama u drvorezu; uzori im se mogu tražiti u monumentalnom živopisu Morače i Studenice. Ove su ilustracije vjerojatno u izvjesnoj mjeri djelovale kao predlošci za ikonopisce i živopisce kod rješavanja lik. zadataka po narudžbama iz Crne Gore.<br /> Crna Gora je, kao jedina samostalna država na Balkanu koja se suprotstavljala najezdama Osmanlija, u XIX<em> st.</em> postala kraj, kamo su iz zap. Evrope stizali, u romantičarskom zanosu, ljudi željni da upoznaju borbu malog naroda. <em>Théodore Valério</em><em>,</em> koji je 1864 boravio u Crnoj Gori, izveo je veći broj crteža s prikazima ljudi i običaja, pejzaža i spomenika kulture, te je prema tim crtežima kasnije rezao u bakar niz scena (serija »Le Monténégro«, Pariz 1864), koje su često upotrebljavane kao ilustracije za djela 0 Crnoj Gori. Od »izvanjaca« (ljudi sa strane), koji su likovno doživljavali Crnu Goru, radeći u samoj zemlji crteže inspirirane oslobodilačkom borbom Crnogoraca, a i tematikom, koju je obrađivao Valério, ističu se <em>Taylor</em> i<em> A. Chelius</em>, a od Hrvata<em> Ferdo </em><em>Quiqiierez</em> (slikar knjaza Nikole i ratni slikar iz vremena ustanka 1875—76). Mnogi od crtača nisu poimence poznati, ali je veći broj njihovih crteža reproduciran u drvorezu i litografiji u tadašnjim evr. ilustriranim revijama.<br /> Kad se potkraj XIX<em> v.</em> spontano javlja težnja za likovnim stvaranjem u Crnoj Gori, boravili su ondje kraće vrijeme glavni predstavnici slikarstva iz susjednih jugosl. zemalja<em> P. Jovanović</em> i<em> V. Bukovac.</em> Od najstarije generacije crnogorskih umjetnika, koji se priklanjaju zap. uzorima<em> (M. Gregović, A. Bocarić, M. Vrbica, P. Poček),</em> crtačkim radovima ističe se<em> Ilija Šobajić,</em> koji se gotovo isključivo bavio grafikom, a pripisuju mu se crteži za banknote i poštanske marke, te<em> Đoko S. Popović,</em> koji je ostavio velik broj karakterističnih scena u svojim albumima i knjigama za skice.<br /> Od srednje generacije ističu se kao crtači<em> Savo Vujović,</em> koji mnogo radi u grafici, te<em> Milo Milunović;</em> uz velik broj crteža on i na svojim slikama, a ponajviše na temperama, ističe grafički element, konstruktivnost, koja bazira na sažetom i živom crtežu. I kod<em> Petra Lubarde</em> je u pastelima i u uljima jako izražena kontura, izrazito potekla iz istančanog smisla za crtež. U prikazivanju dramatskog crnogorskog pejzaža srodan mu je svojim grafizmom<em> Aca Prijić.</em> U toku NOR-a c. je bio gotovo isključivo sredstvo izražavanja likovnih umjetnika, te je veći broj zabilježaka iz borbe uz svoju likovnu vrijednost stekao i dokumentarno značenje. — Umjetnička škola, koju su nakon Oslobođenja u Crnoj Gori osnovali M. Milunović i P. Lubarda, njeguje c. kao sredstvo likovnog izražavanja ravnopravno sa slikarstvom i skulpturom.<tab>R. </tab><br /> ",1,,
DRVOREZBARSTVO,99,"<strong>DRVOREZBARSTVO</strong> (engl. <em>wood-carving</em><em>,</em> franc.<em> sculpture en bois</em><em>,</em> njem. <em>Holzschneidekunst</em><em>,</em> tal.<em> scultura in legno</em>), tehnika ukrašivanja drva plitkim ili dubokim rezom. D. u umjetnosti dolazi do izražaja napose u skulpturi i u primjenjeno umjetnosti. Od rovašenja, ograničenog na paranje ornamenata u površini drva, razlikuje se d. bogatijim isticanjem svjetla i sjene, što se postizava dubokim zahvaćanjem u materijal (odatle i naziv<em> duborez</em>). Zanat rezbara, vezan uz prolaznu i trošnu materiju drva, zahtijevao je dobro poznavanje drvene građe, njezinih svojstava i načina trajnijeg očuvanja, pa su majstori vrlo rano usvojili običaj da prekrivaju drvo u svrhu zaštite različitim sredstvima, najčešće bojom i zlatom. To je uputilo drvorezbara vrlo rano na suradnju sa slikarom s kojim se zajedno pojavljuje a katkad i poistovetuje u svim razdobljima, počevši od starog Egipta i Grčke do danas. Suradnjom slikara postalo je polihromiranje često sastavni dio, odnosno završna faza rezbarenja. Ovako opremljena bojom i lišena prostornosti, drvorezbarija se—kao slika—promatrala s jednoga gledišta. Odatle njezin položaj posrijedi između slikarstva i kiparstva.<br /> <strong>Obrada.</strong> Izvedba drvorezbari je upućena je na dva različita postupka. Drvorezbar izrađuje prethodni crtež, odabire drvenu gradu i rezbari. Rezbariju preuzima slikar, impregnira je, prekriva bijelom podlogom, bojadiše i pozlaćuje. Na izbor drva utječe, osim svrhe kojoj je rezbarija namijenjena kao i epohe u kojoj ona nastaje, također i mogućnost dobave potrebnoga materijala te nastojanje da se rezbarija održi u određenim klimatskim uvjetima. <br /> U zemljama Dalekog Istoka rezbarila se ebanovina i kamforovo drvo, na Bliskom Istoku i u Egiptu najviše se upotrebljavala cedrovina, manje čempresovina i ebanovina, a u antiki i ranom Srednjem vijeku čempresovina poznata po trajnosti. Romanika se za izradbu namještaja u juž. krajevima Evrope služila čempresovinom, bazgovinom i orahovinom, u sjev. i srednjim predjelima hrastovinom, u Alpama borovinom. U Srednjoj Evropi prevladava u gotici lipovina, na sjeveru uz lipovinu kruškovina, jablanovina, vrbovina i šimširovina, a na zapadu i jugu uz lipovinu ostaje i dalje orahovina. S napretkom trgovine i osvajanjem dalekih zemalja pojavljuju se u izradbi pokućstva i neka egzotična drva (ebanovina, mahagoni), koja kasnije — osobito u baroku i rokokou — potpuno istiskuju domaće drvo; jedino podatna lipovina ostaje i dalje najčešći materijal kod izradbe skupture. Pokatkad je utjecala na izbor građe i simbolika, pridavana izrezbarenom liku (npr. u ant. Grčkoj morala se Atena Polias rezbariti u maslinovu drvu, Prijap u smokvinu). I stilsko shvaćanje utjecalo je pri izboru. Romanski narodi, naročito uz obalu Mediterana, u kojih je osobito razvijeno plastično shvaćanje, odabirali su tvrđe vrste drva (orah, hrast) koje su i rezbariji davale intenzivniji karakter pune skulpture. Narodi na sjeveru, skloni maštanju, najradije su rezbarili u mekoj lipovini, koja se lakše podvrgavala iracionalnosti i razigranosti njihova izraza.<br /> Kod obrade drva, zbog njegove osjetljivosti na promjene temperature i vlage, nastojala se oduvijek izrezbariti cijela kompozicija od jednoga komada. Slijepljeni odlomci vladaju se različito pod istim vanjskim prilikama te nastaju pukotine ili »drvo radi«. Egipćani su rezbarili sitnu plastiku od jednoga komada ili od mnogo sitnih, povezanih drvenim klinovima; gotički majstori odabirali su lipovinu, jer je njeno krupno deblo omogućivalo izradbu likova pa čak i grupa u prirodnoj veličini od jednoga komada. Ukoliko se moralo odstupiti od toga, drvo se lijepilo kazeinskim ljepilom ili tutkalom, a sljubnice su obljepljivane lanenim platnom. U ranom Srednjem vijeku i u romanici smještaj većine drvenih skulptura bio je u očištu gledaoca. U gotici zbiva se promjena: visoke katedrale tražile su visoke oltare, pa su rezbari morali kipove uključiti u čitav raskošno rezbareni oltar s kojim sačinjavaju jedinstvo i podređuju se njegovoj cjelini. Da bi ispravio perspektivna skraćenja na gornjim dijelovima oltara, majstor je povećavao ornamente i detalje, a figurama mijenjao proporcije (izvanredno dugi vrat, velika glava), kako bi — gledani odozdo — djelovali prirodno. Alat drvorezbara sastojao se od dvije vrste kozlića (jedan za grubu obradu drva u okomitom položaju i drugi za vodoravni smještaj koji omogućuje dovršavanje i finu obradu), od različitih željeznih dlijeta te cehovskog atributa drvorezbara, željeza formiranog pod pravim kutom u obliku žlijeba koje je služilo za izradu finih detalja.<br /> Rezbarija na predmetima za svakidašnju upotrebu (pokućstvo, korska sjedala, klupe, pultovi) nije se bojadisala. Izuzetno je ostala neobojena i plastika, kad je majstor upotrijebio drvo kao isključivo sredstvo svog izraza (npr. T. Riemenschneider). Majstor je morao dublje zahvaćati u drvo, ako je rezbarija bila namijenjena polihromiranju, da bi mogla primiti prevlaku podloge. Završena rezbarija prelazi u ruke slikara koji bira način impregnacije drva, stavljanje podloge, boju i pozlatu. On zatvara pukotine i oštećenja u drvu specijalnim kitom. U doba gotike u nekim se radionicama obavijala prije stavljanja podloge čitava rezbarija elastičnom lanenom tkaninom, da bi se podloga boje izolirala od »rada drva«; taj rad bi mogao izazvati pucanje i opadanje obojene površine. Idealističkim gotičkim skulpturama (XIV i XV<em> st.</em>) dalo je prevlačenje lanenim platnom više mekoće, a u naturalističkoj fazi kasne gotike izuzeti su od stavljanja lanenog platna glava i inkarnat; na kritična mjesta lijepe se samo trake platna. Ako se podloga stavljala neposredno na drvo, ono se natapalo ponajprije razrijeđenom rastopinom tutkala; kad se taj namaz osušio, počela se na nj stavljati podloga.<br /> Kod gotičke skulpture i rezbarije podloga za polihromiranje ima isti sastav kao i podloga gotičke slike na drvu (bolonjska kreda, tutkalo, dodatak sadre). U romanici i baroku mediteranskih krajeva podlogu čini nekoliko slojeva usitnjene kamene krede koja se, pomiješana s tutkalom, izvrsno vezala uz drvo. Podloga se stavljala u 3 do 4 namaza. Tupim dlijetom skinute su predebele naslage, a tada se podloga zaglađivala sušenim lišćem preslice. Kad je zaglađivanje završeno, rezbarija se premazuje laganom otopinom bijelog ili žutog šelaka u alkoholu. Ovako izolirana, prvotno suviše higroskopna podloga, mogla je primiti svaku vrstu tempere. Na mjestima određenim za pozlatu ili posrebrenje podlagan je crveni armenski bolus (masna crvena zemljana boja), izmiješan s bjelancem. Bijeli bolus stavljan je preko kredne podloge samo kod romaničkih i ranogotičkih skulptura. Žuti bolus, vrlo čest kod baroknih rezbara, upotrebljavao se i u gotici za likove kojima je kosa pozlaćena, da bi se ton pozlate razlikovao od tona pozlate haljina, podlaganih crvenim bolusom. Pozlata se izvodila polaganjem tankih listića zlata. Srednjovj. priručnici daju savjete o različitoj primjeni zlata i o metodama pozlaćivanja. U kasnoj gotici i renesansi utiskivali su se prije pozlate limenim predlošcima komplicirani uzorci brokata, ili su se izrezani, pozlaćeni i posrebreni komadi lima s takvim ornamentima pričvršćivali na zlatnu površinu. U renesansi se primjenjivala i zlatna prašina pomiješana s uljem, ali je ona bila mnogo manje trajna od zlatnih listića. Nakon završene pozlate počinje bojadisanje. U Starom vijeku i ranom Srednjem vijeku upotrebljavala se crvena i modra boja; u romanici prevladavaju sočne vedre boje (minij, ultramarin, zemljanozelena), uz koje se rijetko javlja zlato. Gotika započinje s najraskošnijom skalom (unosi ljubičastu, crnu, smeđe tonove), kakvu ne postiže ni barok. Boje su u starije doba nepomiješane zemljane koje majstori sami pripremaju, a neposredno prije bojadisanja miješaju s vezivom (bjelance ili žumance, smolasta ljepila ili gumiarabika). Da bi se bojama dala osobita vrijednost, polagale su se preko poliranog zlata i srebra, tako da sjaju ružičasto, modrikasto ili zeleno poput ribljih ljusaka. Ovaj je način poznat već u tal. slikarskom priručniku (Lucca, VIII ili IX<em> st.</em>), ali se najviše primjenjuje u Njemačkoj (osobito u Bavarskoj) u posljednjoj četvrti XV <em>st.,</em> a otada obilno i u renesansi i baroku. S općom primjenom ove tehnike blistavih boja ide ukorak i nemarnija oprema rezbarije, više smišljene za gledanje iz velike udaljenosti i namijenjene iluzionističkom učinku. Pod utjecajem tal. renesanse i njezine sklonosti bronci i mramoru, španj. su se drvorezbari trudili da meko drvo koje su rezbarili, zaglade do politure prije nego se na nj lazurirala boja. Ova tzv. estofado-tehnika daje drvorezbariji karakter kamene plastike. Težnja za oponašanjem odvela je španj. drvorezbare u nekiparski verizam (obavijanje drvorezbarija tkaninama natopljenim sadrom, umetanje staklenih suza emaljiranih očiju, prave kose i trepavica), napose kod izrađivanja svetačkih likova.<br /> U Americi su Indijanci Mixteca-Puebla kulture u razdoblju oko XVI<em> st.</em> prekrivali rezbareno drvo smolom, u koju su naknadno uloženi fino polirani kamenčići i komadići školjke. Narodi ist. Azije primjenjivali su osim polihromiranja i tehniku lakiranja, da bi zaštitili i ukrasili drvorezbarije. U tu svrhu upotrebljavao se sok biljke<em> Rhus vernicifera,</em> kojemu se u početku dodavala samo crvena ili crna boja. Lakiranje je poznato u Kini od vremena Han-dinastije (oko poč. naše ere), odakle je preko Koreje prodrlo u Japan. Narodi crne Afrike konzervirali su drvorezbarije začađivši ih na vatri.<br /> LIT.:<em> A. </em><em>Ilg,</em> Das Buch von der Kunst des Cennino Cennini, Wien 1888. <em>— </em><em>E. Berger</em><em>,</em> Beiträge zur Entwicklungsgeschichte der Maltechnik, III, München 1897. — <em>A. Kuhn,</em> Die Bemalung der kirchlichen Möbel und Sculpturen, Düsseldorf 1901. — <em>W. Mannowsky,</em> Die Gemälde des Michael Pacher, München 1910. — <em>M. Lossnitzer</em>, Veit Stoss, Leipzig 1912. — Traité des divers arts par Théophylus, Paris 1924. — <em>Wilm,</em> Gotische Holzfigur, Leipzig 1923.<strong><br /> </strong><strong>Oštećenja i zaštita.</strong> Uzroci propadanja drvorezbarija, uz biljne i životinjske štetočine, mogu biti u sastavu drvene građe, u njezinoj nedovoljnoj impregnaciji ili u loše položenim bojama, a od vanjskih faktora u klimi i postotku relativne vlage. Sam sastav i svojstvo drvene građe nose u sebi uzroke propadanja: živ organizam, nakon sječe u normalnim uvjetima temperature i vlage, bez prestanka se preobličava. Drvena je građa maksimalno otporna jedino dok je u suhom stanju, vlaga joj smanjuje otpornost. Mikroklima prostora, u kojemu je rezbarija pohranjena, odsudna je za njezino očuvanje; centralno loženje, koje suši zrak, i vlaga, uzrokovana kondenzacijom, djeluju na plasticitet drva i polihromaciju izazivajući pukotine i opadanje boje. Osim toga drvo napadaju paraziti, štetočine i različite vrste gljivica; protiv njihova razornog djelovanja upotrebljavaju se različita fizička i kemijska sredstva (plin, osobito cijanovodik, primjena X-zraka, ultrakratki valovi, ultrazvukovi), a kao konačno zaštitno sredstvo impregnacija. Tvari, koje se upotrebljavaju u tu svrhu, moraju biti potpuno neškodljive za drvenu građu, podlogu i boju. Među brojnim sredstvima upotrebljavaju se dvije vrste materijala za impregnaciju: one, koje se u drvorezbariju uvode u tekućem stanju i otvrdnu bez vidljivog gubitka volumena, i one, koje su unesene u stanju otopine, a prelaze u kruto stanje s osjetljivim gubitkom volumena.<br /> <strong>Drvorezbarstvo u historiji. </strong>Tragovi drvorezbarstva nalaze se na svim kontinentima, od žarkog do ledenih pojasa, i u svim razdobljima povijesti, od početka čovjekova stvaralaštva. Vješta ruka umjetnika zarezala bi u drvu, uz vlastitu koncepciju, ponešto i iz tradicije baštinjene od davnih pređa, i stoga se možda d. od svih grana umjetnosti najneposrednije nadovezuje na samorodno narodno stvaranje. U biti je d. namijenjeno prije svega unutrašnjosti prostorija; ono unosi u intimu doma toplinu svoje građe. U drvu su rezbarili svoje predodžbe i trenutne zamisli djeca, pastiri, seljaci, obrtnici, a majstori drvorezbari umjeli su ih i umjetnički oblikovati. Historija drvorezbarstva odaje intimu pojedine epohe. Drvena skulptura slijedi samo u glavnim linijama stremljenja monumentalne plastike.<br /> <strong>Stari vijek. </strong>Najstariji poznati primjerci drvorezbarije sačuvali su se u starom Egiptu zahvaljujući izvanredno povoljnim klimatskim prilikama kakve pruža dolina Nila. Rezbarili su ih seljaci, naviknuti da sami izrađuju predmete svakidašnje upotrebe. Neovisno о svrsi i korisnosti, svakom je predmetu dan njegov vlastiti život; majstori su na nj stavljali likove iz zorne prirode. Oblikujući nogu stolca ili stola oni su je doslovce rezbarili u obliku životinjske ili čak ljudske noge. Drveni potporanj za glavu spavača preobražava se rezbarijom u rasklopljene ruke boga zraka Šua (Berlin, Altes Mus., oko ←2200, VI dinastija). Nekim su predmetima nastojali dati oblik bića iz najbliže okoline (posudice za mast u obliku ubijene antilope; dršci žličice za kozmetičke masti s likovima sviračica i plesačica — sve u Berlinu, Altes Mus., oko ←1400; ženska glava kao ukras harfa, s kraja XVIII dinastije, Pariz, Louvre). Ljudska figura, iako slijedi u malim mjerilima (0,20 <em>m</em> — 0,40 <em>m</em>) razvoj monumentalne plastike Egipta, odaje veću slobodu drvorezbara, njegovo traženje portretnih sličnosti i slobodniji tretman tijela u kretanju. Kod starijih malenih kipova (iz doba piramida) dominira princip simetrije i stroge frontalnosti kao i kod monumentalnih sjedećih likova, ali oni pokazuju i neusiljenost svojih kretnja (lik kraljevskog svećenika, ← 2400, VI dinastija; tzv. <em>Šeik-el-Beled,</em> Kairo, Egipatski muz.). Drveni kipići iz vremena Srednjeg carstva (← 2100 do ←1700) prikazuju svi žive pokrete hodanja (figurica svećenika Inemaheta, sastavljena od brojnih malih komada drva vezanih drvenim klinovima; služavka u šareno obojenoj haljini opterećena s mnogo predmeta, oboje u Berlinu, Altes Mus.), a grupe posebno rezbarenih likova povezane su zajedničkom radnjom (muzenje krave; veslanje mrtvačkog čamca Mentuhotepa). Sačuvani predmeti iz Novog carstva (←1600 do ←1000) ističu se nekom feminiziranom krhkošću i finoćom (likovi dama u otmjenim kretnjama hodanja, ogrnutih tankim velima, npr. dama Tui, Pariz, Louvre). Javljaju se i dvojni portreti, svećenici, životinje ili ljudi iz puka (polihromirana figurica Tell-el-Amarna kulture, Berlin, Altes Mus.). Sačuvala se i glava neobičnog lutka od ebanovine s inkrustacijama bijelog i crnog stakla u očima. Ovom grotesknom crnačkom glavom, kod koje je drastičnim pokretom izražena neobična snaga života, završava se d. starog Egipta. Kod naroda Mezopotamije sačuvan je malen broj drvorezbarija.<br /> U ant. Grčkoj d. je imalo široku primjenu, ali je sačuvan malen broj drvenih spomenika. Grci, a preko njih i Rimljani, preuzeli su mnoge oblike u primijenjenoj umjetnosti od Perzijanaca, pa tako i neka dostignuća u drvorezbarstvu. Zna se, da su od ← VII <em>st.</em> skulpture bile od drva i bojadisane, npr. Apolon sa Samosa. Najstariji likovi bogova — ksoana — bili su izrađeni u drvu, a isto tako i prvi likovi pobjednika u Olimpiji (nakon sredine ←VI sr.) i neka poljska božanstva. Sarkofazi, od kojih su neki dospjeli na Kerč u juž. Rusiju u ←IV do ← III <em>st</em>., bili su često od drva, kao i škrinje; najglasovitija je Kipselova škrinja u Olimpiji od cedrovine (oko ←600); nastala je u Korintu nadovezujući se na staru tradiciju drvene oprema s inkrustacijama bjelokosti.<br /> Slična praksa nastavlja se i u rim. doba, iz kojeg su se sačuvali neki mali kipovi: lutke iz Tivolija i noga skulpture (oboje u Rimu, Mus. Nazie onale Romano), te kipić od ebanovine (Muzej u Tunisu). Pokućstvo Grka i Rimljana, doduše, nije bogato rezbareno, ali neki detalji pokazuju veliku vještinu drvorezbara, koji su uz nož i dlijeto upotrebljavali i neku vrstu tokarske klupe.<br /> <strong>Srednji vijek.</strong> U razdoblju Seob-naroda mnogi su tzv. barbari i polubarbari svoja najbolja i najvrednija djela primijenjene umjetnosti radili u drvu, materijalu koji su sretali posvuda u toku svojih migracija. Prodor novonaseljenih barbara, kao i dekadencija koja je nastupila nakon rasapa Rim. imperija, uzrokom su, da je drvo postalo neizbježiv materijal likovnog stvaraoca u ranom Srednjem vijeku. Put drvorezbarstva Srednjeg vijeka — najvažnijeg razdoblja u povijesti ovog umijeća — otvaraju velika drvena krila vratiju starokršćanskih crkava. Uska visoka drvena krila bila su ukrašena biblijskim prizorima u ornamentalnim okvirima. Najstarija evr. vrata od drva sačuvana su na ulazu crkve S. Ambrogio u Milanu (IV<em> st</em>., — u XVIII<em> st. </em>upropaštena lošom restauracijom). Reljefi frontalno komponiranih likova, raspoređeni u obliku friza, prikazuju legende o kralju Davidu. Vrata crkve Sta Sabina u Rimu (430) jedna su od najvećih dragocjenosti starokršćanske umjetnosti. U naizmjeničnim većim i manjim poljima rezbareni su prizori iz Biblije sa strogo frontalnim likovima, uokvireni ornamentima vitica i lišća, kojima nema srodnih nigdje drugdje na Zapadu.<br /> Suho podneblje Sirije i Egipta sačuvalo je više starokršćanskih drvenih vrata, od kojih su sirijskog karaktera ornamentirana krila u Mar-Eljanu i samostanu sv. Katarine na Sinaju. Drvorezbarskim se zanatom prenosi od IV<em> st. </em>sirijski ukus duboko u Egipat; razvija se koptska umjetnost, koja u slobodi periferije izgrađuje tipove kršćanskih ideala na podlozi ant. i staroegipat. umjetnosti (fragmenti drvenih vrata otkopani kod Bawita). Sačuvane su i dvije drvo- rebazije u čempresovini oblikovane u aleksandrijskom ukusu (Berlin, Altes Mus.) s figuralnim prizorima. S potresnom scenom bitke pred gradskim vratima, na koja navaljuju barbari, simbolički se završava razdoblje profinjenog drvorezbarstva ranog Srednjeg vijeka.<br /> Na dalekom sjeveru Evrope dosižu u IX<em> st.</em> Vikinzi najviši stupanj skandinavske umjetnosti rezbarenim ukrasima brodova i saonica. Stilizirane pasje glave izdižu se na pramcima brodova iz obilja vitica obrađenih geometrijskom strogošću (Oseberški nalaz, sada u Oslu). Ovi motivi prelaze na drveni namještaj (plemićka i crkvena prijestolja) i osobito na vratnice.<br /> Drvorezbarstvo predromanike nastavlja, nakon prekida od pola tisućljeća, tradiciju drvenih vrata ukrašenih prizorima iz Biblije (St. Maria am Kapitol u Kölnu iz sredine XI<em> st.; </em>više primjera u Italiji u zabitnim mjestima Abruzza; na ist. obali Italije sačuvana drvena vrata iz crkve San Pietro u Alba Fucense, XII<em> st.). U </em>alpskim krajevima značajan je fragment vrata s prizorima Starog i Novog zavjeta rezbarenim u zavojitim lozicama (XII<em> st.).</em> I u Francuskoj se sačuvalo više vrata iz tog vremena: katedrala u Le Puyu (XII<em> st.</em>), crkve u Chamalières-sur-Loire i Voûte-Chilhac.<br /> U isto vrijeme nastaju raskošna vrata mošeja (XI—XII<em> st.</em>), koja pripadaju ranoislamskom stilu na Mediteranu, osobito u starom Kairu (Deir-Abu-Sefein; Abu-Sargah). Osim vrata d. islamskih naroda obuhvaća izradbu namještaja za bogomolje (minbari, drveni stalci za koran, stropovi i grede). Tri velike škole imaju udio u ovoj djelatnosti: kairska, anatolsko-seldžučka i ist.-perzijska. Od bagdadske škole, koja je dominirala za vrijeme Abasida, sačuvan je minbar u Kairuanu (IX <em>st</em>.), na kojemu se isprepleće ornamentika gotovo svih naroda od Egipta do Indije i od Kavkaza do Kine. Od kairske škole sačuvane su brojne drvorezbarije složene ornamentike, koja se nadovezuje na koptsku umjetničku baštinu. Iz mnoštva tradicija vezanih uz ornament i tehniku, koje su ovdje nastajale u tulunidsko, fatimidsko i ejubidsko doba, izbile su 3 stilske grupe, od kojih iračko-kairska ujedinjuje iračke vitice listova s ljudskim i životinjskim likovima, i nadovezuje se na helenističko-sasanidske ornamentalne stilove iz doba Fatimida; ovaj stil je važan i za evr. umjetnost, jer zahvaća i Siciliju i Španjolsku (drvene ploče X—XII<em> st.</em> u Kairu, Arapski muz.). Spomenuta vrata kairskih mošeja pripadaju ovom stilu. Nosioci indo-azijskog stila, koji se približava tehnici rovašenja, bili su nepoznati iranski nomadi (Punjãb, Himalaja i dr.). Tursko-perzijski stil očituje se u sistemu vitica zatvorenih oštro profiliranim poligonalnim poljima. Anatolsko-seldžučka drvorezbarska škola pokazuje rane primjerke ovog stila. Treća velika škola drvorezbara, koja je imala središte u ist. Perziji, izrađuje velike ploče s bogatom ornamentikom cvjetnih vitica; ona se javlja u Perziji od XV<em> st.,</em> a s nekim izmjenama nastavlja se u osmanlijskom ornamentalnom stilu XV—XVI<em> st.</em> (drvena vrata iz Kokanda).<br /> Utjecaj orijentalne ornamentike osobito se živo odrazio na prvim sačuvanim primjerima evr. pokućstva. Medu najstarijim je primjercima škrinja od cedrovine katedrale u Terracini, rezbarena plitkim reljefom, u kojem se javljaju biblijski prizori i fantastične životinje orijentalne ornamentike. I na ovom se radu iz VIII <em>st.</em> zapaža snaga, kojom je orijentalna mašta inspirirala umjetnost Langobarda. Ovakav oblik škrinje nije se bitno mijenjao u nekim krajevima (osobito u alpskim) i zadržao se do u XVI<em> st</em>., a u seljačkoj umjetnosti do danas. Ornamentika i razmjeri mijenjali su se na njima stoljećima pod utjecajem arhitekture. Bogata građanska civilizacija XV i XVI<em> st.</em> povećala je razmjere škrinja (Nizozemska, Flandrija). Toskana ih je smanjila, oplemenivši ih bogatim ukrasima renesanse, rezbarenim u skupocjenom drvu i politiranim. Predromaničke, romaničke i neke gotičke, a često i seljačke škrinje i ostali dijelovi pokućstva, bili su obojeni. Stolci, stolovi i kreveti od doba antike još se tokare. Prvi rezbareni ukras dobivaju tek od XIII<em> st.,</em> da zatim budu također ukrašeni formama koje je uvodila arhitektura (oštre i zamršene u gotici, plitke i jednostavne u renesansi, teške u baroku, lagane i rezbarene s mnogo zavijutaka u rokokou).<br /> Iz predromanike je sačuvan i najstariji primjerak ormara (Rim, kapela Sancta Sanctorum); naručitelj je valjda papa Leon III (795—816). Rezbaren je u čempresovini jednostavnim geometr. motivom zubaca, a bio je polihromiran. Ormari imaju u početku crkvenu namjenu, te su rijetki kao i ostali namještaj. Od XIV <em>st.,</em> kad je izvedba olakšana primjenom pile (1320), pokućstvo se diferencira prema sve većim potrebama reprezentacije i udobnosti; rezbarena dekoracija, koja mu daje svečani karakter, prati razvoj arhitektonske plastike. Stolari postaju samostalni obrtnici, koji kod rezbara naručuju pojedine rezbarene umetke.<br /> Od namještaja najznačajnije su za d. Srednjeg vijeka korske klupe i sjedala. Sjedala se spominju od XI<em> st</em>., ali sačuvana potječu tek od XII—XIII<em> st.</em> (ostaci u katedrali u Ratzeburgu, XII<em> st.).</em> Korska sjedala u Lokumu i u St. Viktoru u Xantenu u Njemačkoj iz druge pol. XIII<em> st.</em> pokazuju oblike i ukras prelaza u gotiku. Gotičke značajke imaju i najstarija korska sjedala u Švicarskoj, Nizozemskoj, Francuskoj i Engleskoj (XIII<em> st.).</em> U Italiji su najstariji sačuvani gotički korovi iz XIV<em> st.</em> Uz narudžbe drvenih oltara povećava se u XV i XVI<em> st.</em> i broj korskih sjedala s obiljem gotičkih cvjetnih ornamenata na području sjev. Italije (Sta Maria dei Frari i Sto Stefano u Veneciji), a priključuju im se u alpskim i prekoalpskim te sjev. krajevima Evrope slična sjedala ukrašena i završnim pregradama, grotesknim glavama i simbolima (ulomak korskih sjedala crkve u Berchtesgadenu, sada u Münchenu, Bayrisches Nationalmuseum, 1350; korska sjedala katedrale u Ulmu, koja je u hrastovini rezbario majstor Jörg Syrlin st. 1469—79; korska sjedala bečke katedrale, stradala u Drugom svjetskom ratu; sjedala u Münchenu u Frauenkirche, koja je u poč. XVI<em> st.</em> rezbario Erasmus Grasser). Za razliku od korskih sjedala, kojih ima u cijeloj srednjovj. Evropi, korske klupe su se očuvale samo u dva poznata primjerka, od kojih je stariji primjerak u Alpisbachu samo tokarski rad, a drugi su korske klupe katedrale u Splitu (sredina XIII<em> st.;</em> v. str. 106).<br /> Rezbareći predmete, koji ispunjavaju unutrašnjost čovjekova doma (burgovi u Engleskoj i Francuskoj, XII—XV<em> st</em>.) ili crkve (stropovi crkve S. Zeno u Veroni i katedrale u Peterboroughu), drvorezbari su se mogli okušati u punoj plastici tek onda, kad je i ona ušla u atmosferu intérieura. Drvorezbari su izrađivali za pohranu svetačkih moći ormariće (relikvijarije) i davali im ljudske oblike; tako je u X<em> st.</em> nastala prva puna plastika srednjovj. Evrope. Uz relikvijarije-figure javljaju se kipovi svetaca zaštitnika gradova (čak i lik »Vjere« [Ste-Foy-en-Majesté] oko 985, u katedrali u Conquesu), a pod utjecajem maurske Španjolske ovi se bespolni likovi preobražavaju u dostojanstvene žene na prijestolju s djetetom, simbolom Riječi na koljenima. Tako nastaju i šire se Evropom tipovi Madona u slavi, kojima hijeratička poza i koprena na glavi još odaje orijentalnu atmosferu; u XIII<em> st.</em> izrodili su se u sitne drvorezbarene kipiće ili Majke s djetetom, a ne više žene sa simbolom. U to se vrijeme stvara monumentalna kamena plastika crkve; pod njenim utjecajem drvorezbari stvaraju svečana raspeća, na kojima Kristovo tijelo okrunjene glave dostojanstveno lebdi. Rezbare se i novi likovi Madone, koje su napustile svečanu pozu na prijestolju i stoje uspravljene s djetetom u naručju, a izrađuju se i nadgrobne ploče s prikazima naručitelja u živahnim pozama i vjerno prikazanim crtama lica.<br /> U psihotičnoj atmosferi XIV<em> st.,</em> u kojemu vladaju pomor i pošasti, progoni i krvoprolića, drvorezbari stvaraju nove tipove: Madona u slavi ne sjedi više na prijestolju nego na klupi; Krist, koji joj leži u krilu, nije više razigrano dijete nego stravičan leš, a sama Marija je rasplakana žena iz puka. Tijelo Krista na križu sada je mrtvo, slomljeno; nije više nadljudsko i bešćutno kao u XII i XIII<em> st.,</em> a kraljevsku krunu zamijenila je trnova. Atmosferu boli pojačava grupa rasplakanih žena pod križem u kompozicijama »Raspeće«. Drvo križa pod utjecajem mistike postaje naturalističko deblo s granama (raspelo od drva u katedrali u Krku i Piranu), ili gracilni simbol stabla života. Mistična težnja za sjedinjenjem čovjeka s božanstvom izražena je simbolički u grupama Krista s Ivanom, a još više u brojnim likovima vjernika, koji u gesti molitve ulaze u svetačke kompozicije ili se u grupama javljaju na prikazima Madone-zaštitnice, utičući se pod njezin plašt. Nastaju i brojne Madone s Isusom u igri, odjevene u suvremenu nošnju i s portretnim crtama (Madone<em> J. </em><em>Kaschauera, </em><em>H. </em><em>Multschera, </em><em>S. Leinbergera).</em> Brojni svetački likovi u suvremenom kostimu, osobito vitezovi (Juraj, Mihael, Florijan) namijenjeni su kućnim sanktuarijima. Na mnogim korskim klupama javljaju se između dekorativnih vitica groteskne glave i likovi iz puka, koji postaju — kao ukras gradskih vijećnica — samostalna plastika (»Moreska« E. <em>Grassera</em> na münchenskoj vijećnici).<br /> Drvorezbarijama počevši od kraja XIV <em>st.</em> daje internacionalnost gotike opće konture, a zemlje, u kojima su nastajale, obilježuju ih svojom specifičnošću. Sve savršenija tehnika rezbarenja omogućuje zamršenije efekte u motivima, u modelaciji figure i uskovitlanim draperijama.<br /> D. XIV, XV i XVI <em>st.</em> obilježeno je u prvom redu izradbom oltara. Od XII <em>st., </em>kada svećenik u liturgijskoj funkciji zauzima mjesto ispred oltara, nastaju prve mogućnosti da se na istočnoj stijeni crkve postave oltari, isprva niski retabli (sačuvani iz XIII <em>st.).</em> Početkom XIV <em>st.</em> retabl gubi strogu arhitektoniku i postaje namještaj, neobičan ormar s policama na rezbarenim krilima, koja se otvaraju pokazujući relikvije (glavni oltar cistercitske crkve u Marienstattu iz XIV <em>st.)</em><em>: </em>nastaje krilni oltar, koji dobiva bogato rezbarenu predelu (na kojoj počiva), a završava se s gotičkim tornjićima. Svi najljepši rezbareni oltari XV i XVI <em>st. </em>zadržavaju ovaj oblik (oltari<em> M. </em><em>Pachera, </em><em>T. </em><em>Riemenschneidera, Wyta Stwosza </em><em>[V. </em><em>Stossa</em><em>], M. </em><em>Wolgemuta, </em><em>J. </em><em>Syrlina).</em> Ovakav krilni oltar zadržava srednja i sjev. Evropa i djelomice Francuska; Španjolska uvodi novi tip retabla, kojemu su krila zakržljala postavši sastavni dio centralne kompozicije (glavni oltar kartuzijanske crkve Miraflores, rad <em>Gila </em><em>de </em><em>Siloe,</em> 1496—99). U baroku krila postaju nepomična, obilje ukrasa gomila se između stupova, krila se smanjuju i reduciraju na prostrane prirubnice u obliku vitica (motiv alge).<br /> Prodiranjem gotičkih utjecaja postaje drvena skulptura češća i u Italiji, ali bez nekih značajnih lokalnih obilježja. Rezbarstvo se prenosi na oltarske slike, bogato uokvirene motivima gotičke arhitektonske plastike; okviri su mjestimice izvedeni tehnikom ažuriranja, što pojačava dekorativnu raskoš. Osobito tehničko savršenstvo postizava tal. rezbarstvo u drvenim korovima XIV i XV <em>st. </em>(Siena i Venecija).<br /> <strong>Novi vijek.</strong> Kad se u Italiji formirao sloj bogatih trgovaca i bankara, prestaju narudžbe drvorezbarije (osim glomaznog raskošnog namještaja); njihova želja za reprezentacijom upućuje ih na skupocjenije materijale: tal. renesansa vraća se ant. tradicijama mramora i bronce. Okušali su se doduše i u drvenoj plastici neki veliki majstori kao <em>Jacopo della Quercia</em> (sjedeći lik Madone, Pariz, Louvre), <em>Donatello</em><em>, Brunelleschi,</em> a možda i <em>Michelangelo</em> (u Raspeću), prenoseći na drvo efekte svijetlo tamnog, polirane plohe i oštrinu bronce. D. se tada povlači u manje centre, stapajući se mjestimično i s pučkom umjetnošću. U XV <em>st.</em> d. Italije potpuno se podređuje arhitekturi. Ornamentalne motive gotičkih korova i namještaja zamjenjuju motivi izvedeni iz antike (arabeske akanta, groteske, svijećnjaci). Rafaelova dekoracija vatikanskih loggia nametnula je ove motive cijelom XVI <em>st.;</em> oni se u Rimu ubrzo nadimlju u barokne oblike.<br /> Pod utjecajem tal. renesansnih oblika, francusko d. prelazi u vlastitu maniru. Plasticitet i kontrapost tijela, tako značajni za renesansnu skulpturu, spaja<em> J. Goujon</em> s gotičkim shvaćanjem plastičnosti draperije: njeno nabiranje ovaj put inspirira samo tijelo. Tako nastaju širom Francuske u dvorcima, palačama i crkvama brojni reljefi, na kojima se figure rasplinjuju u ornamentalnoj dekorativnosti. D. je i ovdje podređeno arhitekturi, a tek u pokućstvu rokokoa dolazi do izražaja maksimalna virtuoznost rezbarske tehnike u bujnosti i bogatstvu dekorativnih motiva.<br /> Upravo barokni ukus pretapa u Italiji ljudske i arhitektonske oblike, najprije u reljefu sa slikarskim sklonostima (Porta degli Orazi e Curiazi na Campidogliu u Rimu, 1633), a zatim u punoj plastici. Tal. barok pri tom presudno utječe na evr. drvorezbarstvo. U juž. Italiji u opatiji Montecassino rezbarili su<em> Coliccio</em> i<em> Nittolo.</em> Obitelj<em> Capra </em>radila je u Cremoni, a<em> Fantoni</em> u okolici Bergama. Najveći uspjeh u baroknom drvorezbarstvu postigla je Venecija gdje se<em> F. Pianta</em> razmeće tehničkom virtuoznošću da drvom oponaša različite materijale (tekstil, kožu);<em> G. Piazzetta</em> traži slikarske vrijednosti u precizno rezbarenim motivima;<em> A: Brustolon</em> u pokućstvu i kipovima nastoji izvući iz drva ne samo sjaj bronce nego i njezinu fakturu. Uvoz proizvoda venecijanskog baroka značajan je za d. ist. jadranske obale u XVII i XVIII<em> st.</em><br /> Španjolska prima izrazite tal. utjecaje u gotičkim i u renesansnim motivima, a osobito u dekoraciji kasetiranih stropova i primjeni drvorezbarstva u arhitekturi. No robovanje religiozno-ekstatičnom dovelo je španj. skulpturu do izraza, koji su prekipjeli u verizam. Zastranivši u bigotizmu, ona u svojoj patetici nije uspjela doseći dramatsko produbljivanje izraza.<em> A. Berruguete,</em> majstor drvorezbar XVI <em>st.,</em> borio se za teško usvojeni tal. način, no u njegovim se djelima osjeća španj. tradicija.<em> Juan de Juni</em> napušta sitno raščlanjivanje ploha; umjesto bezbroj detalja, koji su bili rasipani po oltaru (u duhu srednjovj. tradicija maurskih reminiscencija), on komponira veliku scenu (Oplakivanje, Segovia, katedrala). U toku XVII i osobito u XVIII<em> st.</em> plastika, koja služi samo religiji, približava se svojim sve jačim naturalizmom granicama praznovjerja; od barokne plastike ostaje na kraju tek korak do obojene voštane lutke. Izuzetak je<em> Pedro de Mena</em> sa svojih 40 nepolihromiranih kipova rezbarenih u cedrovini (katedrala u Malagi). U općoj atmosferi misticizma nastaju procesionalni kipovi s pomičnim zglobovima (udešeni za oblačenje i sjedenje).<br /> U razdoblju renesanse njemačko d. pod utjecajem Italije napušta tradicije zanata i pokušava oponašati broncu. Pročelja gradskih kuća pretrpana su vegetabilnim ornamentom i teškim figurama. Figuralna plastika, posredstvom Poljske, prodire u Rusiju (Raspeća, svetački likovi, Ecce homo, osobito u pokrajini Novgorod), no ovaj je pokušaj ugušio Petar Veliki u prvoj četvrti XVIII<em> st. </em>Utjecaj zap. umjetnosti odražava se otada samo u izradbi bogatih rezbarenih ikonostasa.<br /> Barokni majstori sve jače naglašavaju gradu tekstila, pojačavaju efekte i sve više ističu plastičnost. Umjetnost rokokoa premašuje principe baroka. Oblici pokreta nisu više snažni, ali su gracilniji i ekstatičniji. U prepletanju strujanja Tirol preuzima posredovanje između Italije, Austrije i Njemačke<em> (Andreas II Faistenberger). </em>Tal. utjecaj s igrom svjetla napose se zapaža u djelima braće<em> Asam.</em> Na svoj način razvijaju se dekorativne osobitosti njem. baroka u austr. krajevima, zatim napose u češ. zemljama (F. <em>Dorazil,</em> školovan u Italiji). Oprema velikih prostora tražila je brojne suradnike; majstori se povezuju kod izvršenja pojedinog zadatka, a traže se sve snažniji efekti. Francuska revolucija uništila je u prvom naletu mnoštvo drvorezbarija; taj se zanat kasnije nije više mogao afirmirati, a hist. stilovi nisu ga vratili u život.<br /> Na prekretnici između XIX i XX <em>st.,</em> kad se traže nova konstruktivna sredstva i inspiracije u primitivnom i folklornom, opet se javlja d. Ovaj put dolazi prvenstveno od slikara (<em>P</em>.<em> Gauguin, </em>»Maska Tahićanke«;<em> A. Modigliani,</em> »Glava u drvu«); među kiparima, koji su povremeno radili u drvu<em> (H. Arp; R. Belling),</em> jedini se<em> E. Barlach</em> duže bavi drvorezbarstvom dajući svojim reljefima i likovima arhaičnu lapidarnost. Od suvremenih umjetnika rade u drvu Talijani<em> P. Fazzini</em> (portreti, »Ples«, 1933)» <em>A. </em><em>Cal</em>ò (»Biforma«, 1953),<em> L. Garaventa</em> (ritmički fragment, 1954),<em> P. Consagra </em>(»Figure«, 1954; »Kor«, 1958), Austrijanac<em> R. Hofhaner</em> (kompozicije iz 1951), Egipćanin<em> H. </em><em>Fahmy</em> (»Hathor«, »Muzika«), Poljak X. <em>Dunikowski</em> (»Eva«, 1906; »Glava žene«, 1920), Francuz<em> J. </em><em>Chauvin</em> (»Sfinga«, 1938; »Par«, 1935) itd.<br /> <strong>Indija, Kina, Japan.</strong> U ovim je zemljama d. stalna pratnja arhitektonskog djelovanja, izradbe predmeta za svakodnevnu upotrebu, a i kiparskog rada. Najstarija skulptura, koju spominju hist. izvori (←680)<strong>,</strong> bile su kin. drvene skulpture legendarnih pobjednika duhova, koji su branili kuću od demona. Osobito karakteristični spomenici iz XI i XIII<em> st.</em> su »Čuvari svijeta«, goleme brutalne figure ratnika (sačuvane na područjima Ts’in i Honan). Iz područja Ts’in potječu brojne drvene skulpture Kwain-yina u teatralnoj pozi. Iz doba Sung Dinastije X—XIII <em>st.</em> sačuvane su polihromirane drvorezbarije pomalo feminiziranog Bodhisattwe. Preko Koreje prelaze elementi kin. drvorezbarstva u Japan. Tu su sačuvani i primjerci stariji od kineskih; neki su od njih rađeni po kin. uzoru (prvenstveno likovi Bodhisattwe u sjedećem stavu kontemplacije i drvorezbarena šintoistička božanstva iz epohe Heian, VIII—IX<em> st.</em>). Kasnije (od XV<em> st.</em> dalje) d. Kine i Japana sve jače potiskuje industrija kipova iz otisaka u laku.<br /> Od indij. skulpture osim rezbarija, koje ukrašuju unutrašnjosti palača i pagoda, osobito mjesto zauzimaju i drvorezbarije vrata, inkrustacije sedefa u ebanovinu i umetanje metalnih žica u rezbarene površine. Takva je npr. dekorativna figura Yaksini, paradoksalne božice plodnosti i čedomorstva, vezane uz kult drva (Sāñci, Bhopāl iz poč. naše ere).<br /> <strong>Pretkolumbovska Amerika.</strong> Među brojnim kulturama Meksika i Srednje Amerike jedino su se na visoravni Puebla sačuvali spomenici drvorezbarstva. Centar Mixteka-Puebla kulture X—XVI<em> st.,</em> Cholula, posjedovao je staru tradiciju zanata (drvorezbarije ukrašene mozaikom; maske; dršci žrtvenih noževa; često pozlaćeni bubnjevi; lukovi za strijele ukrašeni zmijskim glavama; lutke).<br /> Primitivni narodi rezbare fetiše, toteme, likove božanstava za vjerske ceremonije, životinjske likove, oružje, predmete za svakodnevnu upotrebu reprezentativnog karaktera (rezbarena kućna vrata i dovratnike, posuđe za kućne ceremonije, podloške za glavu, stoličice), a u mnogim krajevima ritualne maske.<br /> Mnogi proizvodi drvorezbarstva nisu još definirani u stilskom razvoju i kronologiji: donedavno nepoznato d. naroda Aljaske, sjeverozap. američke obale i Britanske Kolumbije pripada staroj civilizaciji, koja je rezbarila totemske stupove (totem-poles) i stilizirane i polihromirane maske. I drvorezbarije Eskima obuhvaćaju u prvom redu maske, s iskrivljenim crtama lica, koje trebaju prikazati nadljudska bića. Na ist. obalama Grenlanda upotrebljavaju se maske još uvijek kod šaljivih plesova, pošto su izgubile religiozno značenje.<br /> Umjetnost crne Afrike, koja također obiluje drvorezbarenim maskama, po obilju sitne plastike i kubičnom rješavanju najviše se približava egipatskoj; njezino d., kao i d. u Egiptu, služi u prvom redu kultu mrtvih. U Oceaniji, Polineziji i Mikroneziji d. je gotovo jedina likovna aktivnost domorodaca; u njoj se javlja isti repertoar maska i dovratnika, no oni su tretirani više ornamentalno a ne kubički kao plastika crne Afrike.<br /> Značajan je udio drvorezbarstva u narodnoj (pučkoj) umjetnosti. Kod nekih evr. naroda, poglavito Slavena i dijela Germana, te u alpskim krajevima, d. se sačuvalo intenzivno u dekoriranju arhitekture (Rusija, juž. Poljska, Slovačka, Jugoslavija, Austrija i Bavarska), oruđa i kućnih potrepština (čaše, svirale, namještaj, preslice). Na tim se objektima javljaju uvriježeni ornamenti, od kojih su neki karakteristični za pojedinu etničku grupu, a neki upućuju na zajedničku evr. tradiciju.<br /> LIT.: <em>O</em>. <em>Wulff</em>, Altchristliche und byzantinische Kunst, HdKW, Berlin 1914.<strong> —</strong> <em>J. Baum,</em> Deutsche Bildwerke des X bis XVIII Jhdts, Stuttgart 1917. <em>— A. </em><em>E. Brinckmann,</em> Die Barockskulptur, HdKW, Potsdam b. d. — <em>C. Einstein</em><em>, </em>Afrikanische Plastik, Berlin 1922. — <em>O. Kümmel</em><em>,</em> Die Kunst Chinas und Japans, HdKW, Wildpark-Potsdam 1929. — <em>W. Loose</em><em>,</em> Die Chorgestühle des Mittelalters, Leipzig 1931. — <em>A. Hermann-</em><em>Schwan,</em> Ägyptische Kleinkunst, Berlin 1940. <em>— </em><em>A. Malraux</em><em>,</em> Le Musée imaginaire de la sculpture mondiale, Paris 1952. — Praekolumbische Kunst aus Mexico und Mittelamerika, München 1958 (katalog izložbe). — <em>G. </em><em>Diez</em><em>,</em> Kunst der islamischen Völker, HdKW, Wildpark-Potsdam, b. d. — <em>G</em>. <em>Ferrari,</em> Il legno e la mobilia nell’arte Italiana.<tab>A De.</tab><strong><br /> Srbija.</strong> Srednjov. srpsko d. razvija se u neposrednoj vezi sa unutarnjom dekoracijom crkava, u kojima se kamene oltarske pregrade i ikonostasi postepeno zamenjuju drvenim. Od XIV<em> v. </em>pojavljuju se na srednjem otvoru ikonostasa drvene dveri na kojima u početku, kako izgleda, nisu još postojali figuralni ukrasi. Sa kraja XIV<em> v.</em> potiču i prve srp. dveri, nađene u Šiševcu, a verovatno iz manastira sv. Andrije na Tresci, na kojima se u plitkom reljefu pojavljuje scena Blagovesti; na levom je krilu arhanđeo Gavrilo, a na desnom Bogorodica. Oba lika karakteriše fini linearizam, izduženost figura i plemenitost stava. Od dekorativnih elemenata na ovim dverima primenjen je dvočlani preplet tipičan u moravskoj arhitektonskoj školi. U kasnijim vremenima plastika ustupa mesto slikarstvu. Drveni ikonostasi kao celine poznati su već od XIV<em> v.</em> naročito u malim gradskim i seoskim crkvama. Već i na tim najskromnijim drvenim pregradama oseća se da je njihova dekoracija zavisna od drvenog nameštaja u crkvi. Pitanje razvoja drvenog ikonostasa tokom XIV i XV<em> v.</em> još nije proučeno, ali je jasno da su u pitanju skromno izrezbareni stubovi sa kapitelima, često i polihromni, sa velikim kosmitisom iznad prestonih ikona i krstom na vrhu. Pozlaćeni drvorezni ikonostasi češće se javljaju u našim crkvama tek u drugoj pol. XVI<em> v.</em> i prvoj pol. XVII<em> v.</em> Za njih je karakteristična pojava velikih duboreznih krstova od kojih su mnogi i datirani: veliki dečanski krst iz 1594; krst na ikonostasu u Morači iz 1607; krst nad velikim ikonostasom u Gračanici iz 1621; krst sa nekog sporednog gračaničkog ikonostasa iz 1626; krst i ikonostas u crkvi Blagoveštenja pod Kablarom iz 1633 (delovi u Nar. muzeju u Beogradu), a iz istog je vremena i krst iz Markovog Manastira. Glavni elementi novih drvenih ikonostasa bili su drveni krst sa slikanim raspećem i likovima Bogorodice i apostola Jovana na uskim daščicama. Ovi likovi stoje na izrezbarenim volutama u obliku roga izobilja ili na aždajama (zmajski krst), što se tumači jednim mestom iz »Apokalipse« (12, 9). Posebna pažnja obraćena je carskim dverima na kojima je scena »Blagovesti« obično slikana u polju smeštenom u okvir od bogatog dvočlanog i tročlanog prepleta sa motivima plitko rezanih međusobno povezanih krugova (carske dveri iz Sv. Aranđela kod Kučevišta, XVI<em> v.) </em>ili krsta u prepletu, čija je ornamentika jako zavisna od rukopisa. Dveri iz druge pol. XVI<em> v.</em> i iz XVII<em> v.</em> imaju nešto izmenjenu dekoraciju u donjim poljima. Na njima se često upotrebljava plastično istaknuta rozeta u četvrtastom okviru koji je ukrašen kaligrafski ispisanim testovima u reljefu. Što se tiče porekla velikih slikanih i duboreznih krstova u srp. umetnosti, pitanje je još otvoreno.<br /> Znatno više predmeta drvorezbarske umetnosti sačuvano je među pokretnim crkvenim predmetima od kojih se ističu brojni krstovi, panagijari i duborezni okviri ikona, no taj materijal nije do danas još proučen. Drvorezbarski krstovi raširili su se u srp. umetnosti, pa čak i na čitavom pravoslavnom području Balkana, naročito od XVI <em>v.</em>, a centar te pretežno monaške veštine treba tražiti na Sv. Gori. Na krstovima primenjuje se plitak reljef, reljef, poluskulptura i skulptura. Izrezbarene su, obično u šimširovom drvu, predstave velikih praznika, najčešće u duhu svetogorskih ikonografskih obrazaca, a na krajevima horizontalnog kraka, s jedne i s druge strane, su poprsja četvorice jevanđelista. Među najstarije poznate primere idu: krst gračaničkog, odnosno novobrdskog mitropolita Nikanora, koji je on 1551 poklonio crkvi Vaznesenja više sela Smire, duborezni krst iz 1576 nađen u prizrenskoj crkvi sv. Nikole, i najzad krst koji je 1602 rezao neki monah Jerotej, a nalazi se u riznici manastira Krušedola. Na drvoreznim panagijarima izrezbarene su obično minijaturne predstave »Raspeća«, »Gostoljubija Avramovog« kao i razni ikonografski tipovi Bogorodičinog lika (panagija manastira Orahovice, verovatno iz XVI <em>v.</em>). Ova minijaturna umetnost stoji pod nesumnjivim uticajem sličnih vizant. radova izvedenih u plemenitom metalu i emalju. Centralna polja (bilo da su to panagije-enkolpioni ili panagije u obliku diptiha) ukrašena su vrlo često okovom od kovanog srebra ili filigrana sa emaljem. Staro srp. rezbarstvo negovali su uglavnom umetnici iz monaških redova. Ova stara umetnička aktivnost zamire u prelaznim vremenima XVIII i XIX<em> v.,</em> a njen poslednji veliki predstavnik svakako je »krstorezac« Hadži- Ruvim Nenadović.<br /> LIT.:<em> L. Mirković,</em> Starine fruškogorskih manastira, Beograd 1931. — <em>R. Grujić,</em> Pakračka eparhija, Novi Sad 1931. —<em> D. Medaković,</em> Manastir Gomirje, Naučni prilozi studenata Filozofskog fakulteta, Beograd 1949. —<em> B. Radojković,</em> Krstovi u emalju XVI i XVII veka, Zbornik Muzeja primenjene umetnosti, Beograd 1955. —<em> R. Ljubinković,</em> Dve gračaničke ikone sa portretima mitropolita Nikanora i mitropolita Viktora, Starinar, 1956.<tab>D. Med.</tab><strong><br /> Hrvatska.</strong> Najstariji poznati primjerci drvorezbarstva (osim uvezenih istarskih križeva) sačuvani su u Dalmaciji, a potječu iz XIII<em> st.</em> Kamenita Dalmacija prednjači u ovom zanatu daljnja tri stoljeća ostalim krajevima Hrvatske, bogatijim drvenom građom. Ona je imala bitan preduvjet za razvitak drvorezbarstva kao i ostalih zanata: bogate gradove s urbanom tradicijom i s ustaljenim trgovačkim vezama. Napredak gradova traži nove sile i nalazi ih u prilivu pučanstva iz okolice; seljaci, vješti stolariji i tesarstvu, u dodiru s gradskom kulturom usavršavaju svoje poznavanje drvorezbarstva izrađujući podove, stropove, stubišta, balkone i krovišta gradskih kuća. Drvorezbarske radionice u Splitu, Zadru, Trogiru, Dubrovniku i Korčuli izrađuju crkveni i svjetovni namještaj.<br /> Vrata splitske katedrale najstarije su drvorezbarsko djelo u Hrvatskoj. Izradio ih je slikar i rezbar<em> Andrija Buvina</em> 1214. Obiljem ukrasa i biblijskih prizora ubrajaju se među najraskošnija i najskladnija romanička drvorezbarska djela ove vrste u svijetu. Izvedena su od orahovine, sa mnogo reljefa, nekad polihromiranih i pozlaćenih. Buvinina rutina, istančan ukus i likovna kultura govore o neprekinutoj tradiciji rezbarstva u Dalmaciji. To se odrazuje i u zamršenoj ikonografiji, plodu zasebnih prilika naše obale. Ovakve ikonografske osobitosti izražene su još jače na splitskim romaničkim korskim klupama iz istog stoljeća. To su jedine u svijetu sačuvane rezbarene korske klupe iz ranog Srednjeg vijeka. Iz XIII<em> st.</em> su i tri plošno tretirana i polihromirana romanička sveca u splitskoj crkvici sv. Luke. Iz XIV<em> st.</em> potječu dva gotička raspela vegetabilnog oblika, jedno u splitskoj katedrali, a drugo u crkvi samostana sv. Klare. Od XIV<em> st</em> oživljuje rad zadarskih drvorezbarskih radionica;<em> Marin je</em> jedan od najstarijih poznatih majstora (sredinom XIV<em> st.</em> boravi i u Dubrovniku). Osim rezbara<em> Vendramina</em>, u Zadar stiže (potkraj XIV<em> st.)</em> i mletački rezbar<em> Ivan de Borgo Sansepolcro,</em> koji 1394 izrađuje korska sjedala za crkvu franjevačkog samostana. Ova sjedala rezbarena na proboj, s bogatim biljnim ukrasom, najstariji su primjer dalmatinskih korova sa ćelijama (starija su i od najranijih mletačkih u Sta Maria dei Frari iz 1468 i u Santo Stefano iz 1498). Ovakvi će se korovi, još bogatijih oblika, ponavljati u XV<em> st. </em>duž čitave naše obale. Sličnih su ranogotičkih oblika ostaci korskih sjedala iz crkve sv. Frane u Zadru.<br /> Brojna su gotička korska sjedala iz XV<em> st. Mate Andrijin Moronzon</em> iz Mletaka autor je sjedala u zadarskoj katedrali (1418). U nj se ugledao<em> Ivan Budislavić</em> pri izvedbi kora u Trogiru 1440 i nepoznati rezbar rapskih korskih sjedala iz 1445. <em>Ivan Petrov Korčulanin</em> dovršio je 1485 kasnogotički kor u benediktinskoj crkvi sv. Marije u Zadru (izgorio u prošlom ratu); njegovi su nasloni bili ukrašeni reljefnim četverolisnim cvijećem kao na sjedalima katedrala u Trogiru, Zadru i Rabu. God. 1488 dobiva narudžbu za nova korska sjedala, a 1494 za drugi dio korskih sjedala u istoj crkvi (ona su, kao i većina zadarskih i dubrovačkih korova, propala). Ovim sjedalima srodna su i ona u katedrali u Poreču iz 1452 (tordirani stupici sa češerom i lisnatim ukrasom pregrada). I u Splitu su postojala dva kora sa ćelijama; kor za franjevačku crkvu radio je 1438<em> Ivan</em> iz Francuske po uzoru kora s intarzijama i lišćem u splitskoj crkvi sv. Dominika. Ovoj skupini pripadaju 4 bočne strane korskih sjedala u splitskoj katedrali. Najmanja korska sjedala — u crkvi sv. Križa na Čiovu (XV<em> st.</em>) — imaju motiv lavova na bočnim stranama; ravni profilirani vijenac, kojim se završavaju umjesto fijala, pokazuje približavanje renesansi. Slična su, osim spomenutih porečkih, i sjedala franjevačke crkve na Lopudu. Ovoj skupini korskih sjedala mogu se pribrojiti gotičko-renesansna sjedala na pjevalištu franjevačke crkve iznad Orebića i renesansna sjedala s gotičkim elementima u hvarskoj katedrali, što su ih izradili<em> Frano Čiočić</em> (Čučić) iz Korčule i<em> Antun Spia</em> iz Zadra 1583.<br /> U drvorezbarstvu Dalmacije značajni su nakon romaničkog raspela u franjevačkom samostanu u Zadru i gotički križevi iz XV i XVI<em> st.</em> (Split, osim spomenutih iz XIV<em> st.,</em> još 3 iz XV<em> st., </em>jedan je oslikao učenik Blaža Trogiranina; Dubrovnik, sakristija crkve Dominikanaca; Pridvorje sred Konavala, franjevačka crkva; Omiš, župna crkva; Trogir i Čiovo; Šibenik, katedrala, raspeće Jurja Petrovića iz 1440; Kampor, sv. Eufemija; Rab, katedrala; Pag; Hvar; Zadar; Krk, katedrala i dr.). Česti su samostalni likovi Marije i Ivana kao u tal. gotičkoj skulpturi (Šibenik, ostaci; Otok kod Korčule; Bribir, propalo raspelo Šubićeve crkve; Trogir, crkva sv. Duha). Najmonumentalniju skupinu izradio je već spomenuti Mlečanin<em> Moronzon </em>1426 — veliko drveno raspelo s kipovima Marije, sv. Ivana i ostalih apostola. Manje se sačuvalo gotičkih Madona iz toga vremena: ona u Arheološkom muzeju u Splitu ide medu najljepše; u sakristiji crkvice sv. Roka u Splitu; u crkvi Gospe od anđela u trogirskom polju; u župnoj crkvi grada Nina; u crkvi Gospe od Rozarija u Vignju na Pelješcu; u crkvi Marije od Špiljice; dvije gotičke benediktinskog samostana na Pagu (Madona u korčulanskoj katedrali kasniji je tip iz XVI<em> st.).</em> — Još se manje sačuvalo gotičkih kipova svetaca. Među najljepšu skupinu ubrajaju se radovi<em> Petra de Riboldisa</em> iz Bessane-Brianze kraj Milana, koji boravi u Zadru u prvoj pol. XV<em> st.;</em> kipovi su, uz dva reljefa (»Stigmatizacija sv. Franje« i »Marijina krunidba«), pripadali raskošnom poliptihu mletačkog tipa. Vrijedni su spomena i kipovi: sv. Lucija i sv. Katarina iz Splita; sv. Kristofor iz Raba; reljefni poliptih s Marijom i svecima iz Trogira; reljef iz crkve sv. Barbare u Šibeniku;<em> Čiočićevi </em>(Čučićevi) radovi iz druge pol. XVI<em> st.</em> u korčulanskoj katedrali i u župnoj crkvi u Pučišću na Braču. Za dalm. drvorezbarstvo osobito su karakteristični raskošni pozlaćeni poliptisi, katkad sa svetačkim likovima u reljefu (što je rijetkost u Mlecima). Najstariji su s kraja XIV<em> st.</em> (Korčula, katedrala; Trogir, benediktinski samostan sv. Nikole, oko 1400). U Zadru se 1401 obvezao<em> Martin Hermanov Teutonac</em>, da će izdjelati drvenu ikonu.<em> Petar de Riboldis </em>rezbari za franjevce 1433 bogato iskićenu palu s obiljem biljnih ukrasa, svetačkih likova i jednim reljefom (djelomično sačuvano).<em> Vito Jakova Riza</em> izrađuje poliptih sa svecima za crkvu u Krikljani (Lika). Od splitskih rezbara poliptiha spominje se <em>Antun Hmelić</em>, koji rezbari ikonu za oltar Gospe od Zvonika (polihromiranje izveo slikar D. Vušković). Od poliptiha iz kraja XV<em> st.</em> u bivšoj crkvi sv. Mande u Splitu sačuvao se reljef »Madona s djetetom«.<br /> Dubrovački su se rezbari istakli izradbom poliptiha i krilnih oltara, koje izvoze i u Italiju. Naročito je živ rad oko pol. XV<em> st. </em>Najviše je zaposlen rezbar<em> Radoslav Vukčič;</em> 1442—61 izrezbario je 20 oltarskih ploča, od kojih su dvije — iz 1447 i iz 1449 — veliki poliptisi sa 14, odnosno 10 polja. Slikar<em> Lovro Marinov Dobričević</em> vrlo je vješt drvorezbar. Osim okvira slikanog raspeća kod dubrovačkih dominikanaca on je izradio 1459 za franjevački vikarijat u Bosni 2 velike ikone; tada ugovara i 2 reljefa za dubrovačku crkvu sv. Petra (»Rođenje« i »Poklonstvo«), koje je trebao i obojadisati. Slikar<em> Matej Junčić</em> izrezbario je 3 ikone (1448, 1452, 1454), a slikar<em> Stjepan Ugrinović</em> radi 1467 palu sa 5 figura i 5 polufigura u bogato rezbarenim okvirima za dubrovačku crkvu na Pelinama. On je dobio narudžbu za crkvu sv. Petra u Trepči i za crkvu San Severino u Italiji (Marche). Slikar<em> Božidar Vlatković</em> rezbari 1479 reljef sveca za crkvu sv. Barbare (oltar sv. Andrije), a sa sinom<em> Nikolom Božidarevićem</em> rezbari stupice za oltar Gradića u crkvi dubrovačkih dominikanaca. U Dalmaciji su jedini Dubrovčani izrađivali krilne oltare (Ugrinović izvozi 1497 spomenuti krilni oltar u samostan San Severino; Marin i Vice Dobričević zatvaraju staru palu oltarskim krilima, a 1498 ponovo izrađuju krilni oltar za dubrovačku katedralu). Dubrovačko drvorezbarstvo poznato je (uglavnom iz arhivske građe) i po unutrašnjoj opremi palača (stropovi, namještaj).<em> Vukčić </em>rezbari između 1440 i 1459 ukrasne vijence za Knežev dvor, drvene okvire za sobu gospara Ranjine (»kakvi su kod gospara Gradića«) i ormar za knjižnicu Sorkočevića. U drugoj pol. XV <em>st.</em> ukrašuju rezbarijama dubrovačke palače<em> M. Gojković, Pribelj Radosalić</em> i<em> Ivan Peliničić.</em> U Zadru izvodi<em> N. Arbusijanić</em> ormar i klupe za dominikansku crkvu,<em> Maroje Gusić</em> krevet i klupe, a<em> Ivan Petrov</em> spavaću sobu plemića Soppe. Ormar u sakristiji trogirske katedrale rad je<em> Grgura Vidova.</em> U Splitu izvodi<em> A. Hmelić</em> stropove u sv. Kati i sv. Dominiku itd. — U Dalmaciji su se rezbarile u orahovu ili čempresovu drvu škrinje za miraz (po staroj, još ant. tradiciji), koje u Splitu i Dubrovniku pokazuju srodnost s lombardijskim škrinjama.<br /> Drvorezbari su se u svom radu povezivali sa slikarima. U Dubrovniku se bavilo rezbarstvom mnogo slikara, koji izrađuju za oltare punu plastiku ili reljefe (Lovro Marinov, Matej Junčić, Božidar Vlatković; Lovro Dobričević izveo je »jaslice« za crkvu sv. Petra). Drvorezbari u Dalmaciji i tehnički su na visini; oni se usuđuju vezivati nekoliko komada drva zajedno, prekrivši sljubnice platnom (križevi i poliptisi u srednjoj Dalmaciji). Upotrebljavaju mnogo orahovinu (korska sjedala, kipovi) i čempresovinu (škrinje); kod splitskih korskih klupa traži se javor za konstruktivne dijelove.<br /> U Istri su od romaničkih drvorezbarskih spomenika sačuvana samo velika drvena raspela. Najstarije je u kapeli u Galežanu (vjerojatno iz XII<em> st.),</em> s lombardijskim obilježjima, dok je raspelo u Gračišću više pod utjecajem Sjevera i nosi karakteristike XII—XIII<em> st.</em> Iz istog je vremena raspelo na otoku Susku. Najrustičnije je raspelo u Balama (XIII <em>st.).</em> Gotičke Madone i svetački kipovi iz XV i XVI <em>st.</em> imaju obilježja udomaćene friulske, mletačke i donjoaustr. umjetnosti (Fažana, crkva od Karmina; Buje; Toranj; Pomer; Rovinj, »Pietà« iz kraja XV <em>st.;</em> svetački kipovi iz XV <em>st.</em> u Kanfanaru; iz XVI<em> st</em> u Medulinu, Rovinju, Višnjanu). Od velikih oltarskih pala sačuvana je jedna iz XV <em>st.</em> u franjevačkom samostanu u Puli, izvanredno vješto rezbareno djelo majstora Jakova iz Pule. Iz XV <em>st.</em> je fragment poliptiha sa tri sveca u crkvi sv. Pelegrina u Umagu. U crkvi sv. Nikole u Puli čuva se ikonostas iz XV <em>st.</em> mletačko-bizant. tipa; to je najstariji primjerak ikonostasa u Hrvatskoj. Korskih sjedala (osim spomenutih u Poreču) gotovo i nema; ono, što je sačuvano nosi trgove dalmatinskih utjecaja.<br /> Drvorezbarstvo u kontinentalnoj Hrvatskoj (s izuzetkom Zagreba, gdje se potkraj XV i u XVI <em>st.</em> pretpostavlja mogućnost djelovanja domaće drvorezbarske škole) zastupano je kipovima i oltarima nabavljenim uglavnom iz južnonjem. i austr. zemalja. Od oltara poznati su: oltar u Remetama (kao autor spominje se redovnik<em> Pavao iz Gomirja</em> i datum 1490), oltar iz Remetinca u Muzeju za umjetnost i obrt u Zagrebu i ostaci krilnog oltara u Vurotu. Gotičko drvorezbarstvo najbolje predstavljaju kipovi Madona iz XV <em>st.</em> i iz poč. XVI <em>st.</em> (Marija Bistrica; Marija Gorica, prva pol. XV <em>st.;</em> Stenjevec; Martinšćina; Markuševac; Budinšćina; Marija Gorska kod Lobora; Gradišće kod Bosiljeva; sv. Jakov na Očuri; Vinagora; Brinje; Glogovnica; Vurot; franjevačka crkva u Osijeku; franjevačka crkva na Trsatu). Od reljefa sačuvalo se »Oplakivanje Krista« u župnoj crkvi u Križu Začretju, starije »Oplakivanje« iz Drivenika u Zagrebu (Muzej za umjetnost i obrt) i »Rođenje Krista« u župnoj crkvi u Kalniku. Arhivska grada svjedoči da je, osim drugih gotičkih oltara zagrebačke katedrale, propao i krasan veliki glavni oltar, što ga je potkraj XV <em>st.</em> dao podići biskup Osvald Tuz. Kako je biskup dao izraditi i korska sjedala, nije isključeno da je osnovao i drvorezbarsku radionicu; na to upućuju nalazi dvaju od dvanaest drvenih gotičkih likova apostola, koji su resili unutrašnjost katedrale.<br /> Od rijetkih spomenika renesansnog drvorezbarstva sačuvali su se u Zagrebu ostaci drvenih korskih klupa, izrađenih na poč. XVI <em>st.</em> u stilu tal. rane renesanse. Na jednima, u katedrali, natpis spominje slikara i kipara<em> Petra</em> i stolara<em> Nikolu</em> iz 1520. Propale klupe, prema natpisu, djelo su<em> Ivana Nice,</em> rodom Firentinca, iz 1507. Od Frankopanskih oltara na otoku Krku ističu se pala sv. Ivana u Omišlju i klasično komponiran oltar Ružarija u Vrbniku. Manji oltari na otoku Krku, u Hrvatskom primorju i Istri, suzdržljivo ponavljaju renesansne motive, ili je oltar shvaćen više kao okvir slike nego kao plastičko-arhitektonska cjelina. Ovakav tip oltara sačuvao se u redovničkim crkvama u Dalmaciji, Hrv. primorju i Istri. Oltare u crkvi sv. Križa na Čiovu rezbario je <em>Andrija Guerieri</em> 1678.<br /> Pojavom renesanse jenjava rad domaćih radionica na našoj obali (sve se više traže predmeti izvana). U Hvaru radi<em> Bartolomeo Veneto</em> potkraj XVI<em> st.</em> korska sjedala u katedrali, a domaći majstori rezbare sjedala u franjevačkoj crkvi. Za katedralu u Korčuli izveo je korske klupe potkraj XVIII<em> st.</em> Bračanin<em> Vicko Tironi.</em><br /> Skupinu ranobaroknih oltara u Dalmaciji predstavljaju oltari u crkvi sv. Frane u Šibeniku, djela tal. rezbara (iz poč. XVII <em>st.). </em><em>Jerolim Mondella</em> izradio je u katedrali istoga grada ormare u sakristiji i propovjedaonicu, potpisanu 1624, te 1643 reljef u crkvi sv. Duha. Od XVII pa do kraja XVIII<em> st.</em> drvenih oltara, kod kojih je često slikanjem imitiran mramor, ima gotovo u svim crkvama u Dalmaciji i Hrvatskom primorju: Rab; Biograd na moru; Pakoštane (autor<em> Matio Ruino);</em> Jelsa (djela <em>Antonija Pori);</em> Vrboska; Sutivan na Braču; Starigrad na Hvaru. Kasnobaroknih oltara ima mnogo duž obale (uvezenih često iz Mletaka): Dubrovnik, Zadar, Trogir, Split, otok Krk (Punat). Sačuvalo se dosta baroknog crkvenog namještaja (Kastav; Krk, katedrala; Zadar, ormari u crkvi sv. Franje). Od domaćih rezbara spominju se u Trogiru<em> Ivan Krstitelj</em> i<em> Franjo Soldan </em>kao autori propovjedaonica u crkvama sv. Petra i sv. Mihovila, te ormara u sakristiji katedrale (1751). Trogirski drvodjelac<em> Ivan Dubrovčanin</em> izrađuje 1707 ormare za splitsku riznicu. Barokno rezbarstvo naše obale zaključuje niz drvenih polihromiranih raspela. Poznat je samo autor raspela u Poljudu i Kaštelima, <em>Fulgencije Bakotić.</em> Neka raspela u Istri nastaju pod utjecajem Slovenije (Plomin, sv. Juraj; Kršan, župna crkva; oba iz prve pol. XVIII <em>st.).</em> U ostalim krajevima Hrvatske d. baroka predstavlja izradba oltara, propovjedaonica i orgulja. U XVII st. još traje tradicija krilnih oltara s pozlaćenim renesansnim rezbarijama (Zagreb, katedrala: oltari sv. Ladislava i sv. Marije). Umjesto slika javljaju se kipovi svetaca, odvojeni kolumnom (Sisak, oltar kapele sv. Kvirina, oko 1700). Zakržljala krila svode se na bogat ukras s motivom alga, koje uokviruju oltar; pozlata i obilje crne boje naglašavaju finu skalu polihromiranih figura (Zagreb, crkve sv. Katarine i sv. Ksavera; Lepoglava, župna crkva; Samobor, franjevačka crkva). Izrađuju ih najčešće domaći majstori <em>(A. Fabijanić, Toma </em><em>Derwant).</em> U Istri i Hrvatskom primorju od ranobaroknih oltara s motivom alga ističu se: oltar crkve u Starom Gradu na Pagu; župnih crkava u Lovranu, Plominu i u Boljunskom polju (1672). Kasnorenesansni oltari u gornjoj Hrvatskoj (remetinečki u Muzeju za umjetnost i obrt u Zagrebu; gotalovečki u crkvi sv. Vuka) postepeno prelaze u ranobarokne (Marija Gorska iznad Lobora, kapela sv. Jurja u Belcu), i poprimaju strogu arhitektoniku, u kojoj sveci patetično gestikuliraju: u Hrvatskom primorju Istri<sub>3</sub> Puntu, Lovranu, u sjev. Hrvatskoj (glavni oltar u Prelogu izveli predstavnici štajerskog baroka<em> V. </em><em>K</em><em>ö</em><em>niger </em>i <em>J. H</em><em>ö</em><em>rmann).</em> U zrelom baroku oltar se pretvara u čipkastu rezbarenu plohu (Belec, župna crkva; Varaždin, franjevačka i bivša pavlinska crkva; Štrigovo, kapela sv. Jeronima; Trški Vrh). Na širenje barokne plastike u Istri i Hrvatskom Primorju utjecali su i radovi pavlina iz druge pol. XVIII <em>st. </em>(Crikvenica, glavni oltar župne crkve, djelo <em>Pavla </em><em>Riedla</em> iz 1776; Sv. Petar u Šumi, 1773). Potkraj XVIII <em>st.</em> oltari ponovno dobivaju arhitektonsku dvokatnu konstrukciju sa stupovima, girlandama i vazama, a pozadina je prozračna (Kutina, župna crkva; Bednja, 1783). Osobito su brojni oltari u Slavoniji, Baranji i Međumurju (Čakovec, sv. Nikola). Od crkvenog namještaja u gornjoj Hrvatskoj ističu se korske klupe samostanske crkve u Sveticama, župne crkve u Lepoglavi i franjevačke crkve u Našicama. Barokni oblici, uz stanovito osiromašenje, traju duboko u XIX <em>st.</em> i prelaze u klasicističke (Pregrada, župna crkva), a završavaju nesretno u importiranim oltarima. Elementi baroknog dekora prelaze i na ikonostase u Hrvatskoj. Oni postaju sve veći i bogatiji, te zatvaraju čitav prostor svojom raskošnom čipkastom površinom (Pakra, grobljanska crkva). U manastiru Pakra ikonostas je rezbario<em> Jovan Dujković</em> iz Podborja (Daruvar) 1774. Od kasnobaroknih ikonostasa iz prve pol. XIX <em>st.</em> poznati su ikonostasi u Šarengradu i Tovarniku, radovi<em> Georgija Devića.</em> Rat je uništio mnogo rezbarenog namještaja (ostaci se nalaze po privatnim zbirkama, muzejima i skladištima).<br /> U XX <em>st.</em> povremeno režu umjetnine u drvu pojedini kipari. <em>Ivan Meštrović</em> otpočeo je serijom plitkih reljefa u drvu s religioznim temama (»Ecce homo«, 1911; »Sretni i nesretni anđeli«, 1916; »Krist i Magdalena«; »Madona«, 1918 i 1920; »Raspeće«, 1916 i 1922) i reljefima žena (»Djevojka sa gitarom«, 1918; karijatide itd.). Sličnu tehniku nastavlja <em>Marin </em><em>Studin</em> (»Crni dani«, 1944, London, Tate Gallery). U drvu rade i<em> T. Rosandić. P. Smajić, V. Bakić </em>(»Poprsje«, 1958; »Mala ptica«, 1957).<br /> LIT.: <em>I. Kukuljević,</em> SUJ. —<em> I. K. Tkalčić,</em> Prvostolna crkva zagrebačka nekoć i sada, Zagreb 1885. — <em>T. </em><em>G. </em><em>Jackson,</em> Dalmatia, the Quarnero and Istria, Oxford 1887, I—III. — <em>Gj. Szabo,</em> Spomenici kotara Klanjec i Pregrada, VjHAD, 1912, str. 201—259. —<em> Isti,</em> Spomenici kotara Krapina i Zlatar, ibid., 1913— 1914, str. 203—206. —<em> Isti,</em> Spomenici kotara Ivanec, ibid., 1915—1919, str. 22—97. — <em>C</em>.<em> Cecchelli,</em> Zara, Catalogo delle cose d’arte e di antichità, Roma 1932. — <em>F. Semi,</em> L’arte in Istria, Poreč 1937. — <em>C</em>. <em>Fisković,</em> Gotička drvena plastika u Trogiru, Rad JA, 275. —<em> Isti,</em> Artistes français en Dalmatie, Annales de l’Institut français de Zagreb, Zagreb 1947, 28—29. — <em>Lj. Karaman, </em>O srednjevjekovnoj umjetnosti Istre, HZ, 1949. —<em> Isti,</em> O umjetnosti srednjeg vijeka u Hrvatskoj i Slavoniji, ibid., 1950. —<em> C. Fisković,</em> Umjetnički obrt u XV i XVI stoljeću u Splitu, Zbornik Marka Marulića, JA, 1950. —<em> Lj. Karaman,</em> Pregled umjetnosti u Dalmaciji, Zagreb 1952. —<em>J. Tadić,</em> Grada I—II. — <em>C. Fisković</em>, Bilješke o paškim spomenicima, Ljetopis JA, 1953, 57. —<em> K. Prijatelj,</em> Umjetnost 17 i 18 stoljeća u Dalmaciji, Zagreb 1956. —<em> L. A. Horvat, </em>Spomenici arhitekture i likovnih umjetnosti u Međumurju, Zagreb 1956. — <em>Ista,</em> Drveni gotički kipovi apostola iz zagrebačke katedrale, Peristil, 1957, 2. — <em>C. Fisković,</em> Zadarski sredovječni majstori, Split 1959. —<em> Lj. Karaman,</em> Buvina, Zagreb 1960.<tab>A. De.</tab><strong><br /> Slovenija.</strong> U slov. plastici zauzima d. zbog pretežno alpskog karaktera zemlje izvanredno značajnu ulogu. Izobilje drva pruža najbolje prirodne uvjete razvoju pučke umjetnosti, a i oblikovanju umjetničke plastike. Zbog rasprostranjenosti i mnogovrsnosti rezbarstva izbrisane su granice između proizvoda folklorne provenijencije i djela iznad prosjeka, tako da kod određenih primijenjenih grana drvorezbarstva (npr. u crkvenoj umjetnosti, oltarnoj plastici, opremi pokućstva) prevladavaju ostvarenja, koja potječu iz jedinstveno ukorijenjenog stilskog osjećaja za davanje tipičnih a i stilski markantnih specifičnosti oblika.<br /> Razvoj rezbarene drvene plastike može se pratiti na tipičnim i stilski najjasnije izraženim oblicima pogotovo u sakralnoj plastici, u kojoj je sačuvano relativno najviše materijala počevši od Srednjeg vijeka. Tako »evropski značajan« Marijin kip u Velesovu (po uzoru na franc. i sjeverotal. plastiku, E. Cevc) i »Križani« (Raspeti) iz okolice Cerknice (Ljubljana, Narodna gal.) predstavljaju najkvalitetnije primjere kasne romanike (poč. XIII <em>st.</em>). Neuporedivo više sačuvanih spomenika srednjovj. drvorezbarstva ostalo je iz gotike. Među najznačajnija djela i najpoznatije radionice toga razdoblja idu: »Pietà« iz XIV <em>st.;</em> skupina oltarske plastike u Dravskoj dolini iz istog vremena; kip sv. Ožbolta s Jezerskoga (oko 1425, Ljubljana Narodna gal.), koji potječe iz okoline kiparske radionice majstora Hansa iz Judenburga; kip sv. Jurja sa zmajem (radionica<em> Sopotničkog rezbara</em> iz treće četvrtine XV <em>st.,</em> Ljubljana, Narodna gal.); radionice na Gorenjskem (Kranj); radionice štajersko-koruških drvorezbara (npr. kip sv. Barbare iz Leša kod Prevalja; oko 1440—50; kip sv. đakona, 1470—80, Ljubljana, Narodna gal.); sjedeća sv. Ana Samotreća iz Radgone (rezbar iz kraja uz Muru odnosno<em> Majstor eggenburškog oltara</em> iz škole M. Pachera oko 1485); kip »Križanog« (Raspetog) u Svetini kod Celja (rad<em> Jakoba Schnitzera iz Loke</em> iz koruške ili šentvidske škole, kasnogotički koruški smjer druge pol. XV <em>st.);</em> krilni oltar sv. Andreja iz Gosteča kod Škofje Loke (oko 1500, Ljubljana, Narodna gal.); krug štajersko-koruških drvorezbara iz Dravske doline (kip »Bogorodice s djetetom« iz Radija, oko 1510; kip sv. Petra iz Radovljice, oko 1515, Ljubljana, Narodna gal.); drveni reljef sjedeće Marije s djetetom (oko 1510—15, Ljubljana, Narodna gal.); kip »Križanog« (Raspetog) iz Dramlja (štajerska radionica oko 1515—20, Ljubljana, Narodna gal.); reljef »Smrti Marijine« iz Bele Peči (djelo<em> Majstora </em><em>bayerberskog </em><em>oltar a</em>, renesansna podunavska škola, oko 1525, Ljubljana, Narodna gal.); kip klečeće Marije iz Dravske doline (koruška renesansna škola, oko 1530, Ljubljana, Narodna gal.). Sve karakteristike općeg stilskog razvoja kiparstva odrazuju se dakako i u tehnici drvorezbarstva, ali ipak se, naročito sjev. pogranična područja Slovenije, zbog blizine središta koruških, tirolskih, salzburških, gornjoštajerskih i austr. radionica smatraju nosiocima i posrednicima najnaprednijih razvojnih tendencija, napose u doba jačanja realističke i sjevernjačko-naturalističke stilske komponente (kasnogotički realizam, sjevernjačka renesansa). Otuda proizlaze relativno živahniji umjetnički dodiri između južnonjem. radionica i koruških kao i štajerskih predjela Slovenije (putem Dravske, Mislinjske i Murske doline). Uslijed te veze odlikuje se većim bogatstvom gotičkih krilnih oltara upravo Koruška, dok su primjeri rezbarstva s alpskog područja drugdje rjeđi (prepozitska crkva u Ptuju, 1513; Sv. Tri Kralja u Slovenskim goricama, 1525; Kojsko u Posočju; krilni oltar iz Kranja, kraj XV<em> st</em>., sada u Beču, Kunsthistorisches Museum). Značajne su i korske klupe (s baldahinom i naslonom) u prepozitskoj crkvi u Ptuju (1446). Nažalost je izgubljeno i uništeno najviše proizvoda srednjovj. drvorezbarstva i stolarstva u kasnijim razdobljima, kada su barok i klasicizam bili načelno suprotni estetici gotičke umjetnosti. Ostali značajniji spomenici: drveni relikvijarij u Mohličama u Koruškoj (poč. XV<em> st.),</em> ormar u sakristiji sv. Lenarta u Slovenskim goricama (1580). Osobito je dobro sačuvana oltarska plastika XVI<em> st</em>., te rezbareno, tokareno i intarzirano pokućstvo prelaznog razdoblja, kada u područje Srednje Evrope već prodire nova tal. umjetnost (miješanje s kasnogotičkim oblicima).<br /> Nov procvat doživljuje d. već u prvom stoljeću baroka, naročito u barokiziranim ili novosagrađenim baroknim intérieurima crkava kao i profane arhitekture (zamkova, gradskih palača i patricijskih kuća). U XVI<em> st.</em> nastala su u drvenoj crkvenoj opremi i u oltarskoj plastici djela izvanrednog kvaliteta i osebujne stilske izražajnosti. Vrhunac nastojanja u usvajanju načela nove barokne estetike usredotočen je u bujnoj slikovitosti »zlatnih oltara«, koji se afirmiraju već u XVII<em> st.</em> svom svojom tipičnošću kao osobina autohtonih umjeničkih težnja, iako samo kao posebna varijanta alpsko-bavarskog izraza. Kasnogotička senzibilnost prelazno se isprepleće s patetičnom zanešenošću baroka, a postberninijevski smjerovi najživlje su odjeknuli i u raspoloženju slov. sredine, iako je još u XVI i XVII<em> st.</em> u provincijskim drvorezbarskim radionicama bila prilično živa gotička tradicija. Utjecaj Bavarske, Tirola i Salzburga odražava se i u Sloveniji u tolikoj mjeri, da npr. d. posebne grupe u kojoj je najjača<em> Ljubljanska frančiškanska delavnica</em> (XVIII<em> st</em>., a napose 1720—40) održava neposredne veze sa srodnim tirolskim izvorima. Glavna djela te radionice nastala su u franjevačkim samostanima u Sloveniji i Hrvatskoj, a prvenstveno u tom području djeluju Tirolci (<em>I. </em><em>Schweiger </em>direktno podsjeća na Tirolca A. Thamascha i Bavarca M. Guggenbichlera; proučavala Melita Stelè ml.). Glavna su djela te radionice: figure iz skupine »Raspetog« iz samostana u Kamniku i iz okolice Domžala (Ljubljana, Narodna gal.) te plastika u ljubljanskom samostanu; Kamnik, Loke u Tuhinjskoj dolini, Mekinje, Novo mesto, Škofja Loka, Mengeš, Dvor kod Polhovog Gradca; u Hrvatskoj — Samobor, Trsat, Karlovac, Jastrebarsko, Senj, Lindar). U Ljubljani je potvrđeno i postojanje radionice<em> Michaela H. Löhra</em> (nesigurne atribucije, 1700—52 a. q. n.), dok su se vrlo brojne druge kiparske i rezbarske radionice Slovenije nalazile bilo u gradovima bilo u pokrajini. Praktički gotovo nema većeg mjesta koje ih ne bi bilo posjedovalo, budući da su potrebe za figuralnom i dekorativnom opremom crkava bile u baroku izvanredno velike. Pozlaćena i polihromirana plastika, koja je ukrašavala dijelove oltara (arhitravi, niše, stupici, volute, konzole), predstavljala je glavni element oltarske cjeline. Ni ostala crkvena oprema (propovjedaonice, ispovjedaonice, ormari, škrinje, okviri slika) ne zaostaje za oltarima. Najpoznatiji su primjerci baroknog drvorezbarstva: radovi majstora Hrenova doba, zatim oltar sv. Andreja u Šaleku pri Velenju (s primjenom gotičkih i renesansnih elemenata), oltari u Muljavi, Stopičama, Gumnišču kod Šmarja na Dolenjskom, u Košani, Gorici, Podbrju na Vipavskom. Posebno se ističu štajerske radionice u Celju, Ptuju, Mariboru, Slovenjgradcu, Konjicama i dr.; osobito je značajan plastički ukras štajerskih baroknih crkava u Mariboru, kod sv. Petra i u Kamnici kod Maribora, u Ptuju, na Ptujskoj gori, u Slovenjgradcu, Limbušu, Rušama, kod sv. Frančiška u Savinjskoj dolini, u crkvi sv. Roka u Šmarju pri Jelšah, na Svetim gorama na Sutli, u Olimju i dr.; izvanredan je rad reljefni ukras propovjedaonice u Golom pri Igu u Kranjskoj; štajerski pandani su propovjedaonice u Ponikvi i Slovenjgradcu.<br /> Dok je djelatnost ljubljanskog i kranjskog baroka na ovom području relativno još suzdržana, u većoj mjeri ovisna o Italiji, slovensko-štajersko područje (naročito Maribor) povezano je s Grazom. Prvi poznati mariborski rezbar<em> Jurij Deselin</em> izradio je 1620 novi glavni oltar za Sv. Tri kralja u Slovenskom goricama. Glavni su predstavnici mariborske skupine, najdinamičnijeg središta slov. baroknog rezbarstva, članovi triju vodećih porodica, Schoy, Straub i Holzinger:<em> Janez Jakob Schoy </em>(1686—1733 u Mariboru; Ruše, 1728; Slovenjgradec, između 1731 i 1733) djeluje većinom u Grazu i njegovoj okolici. Sa Schoyevoj radionicom povezani su<em> Filip Jakob Straub</em> (1706—1774), autor propovjedaonice župne crkve u Slovenjgradcu (oko 1760), i njegov učenik<em> Jožef Stammel; Jožef Straub</em> (1712—1756; Štanjel na Krasu, 1741; Ljubljana; sv. Jožef u Studencima kod Maribora, 1750 — figure glav. oltara danas u Mariboru, Pokrajinski muzej; minoritski veliki oltar u Ptuju, 1752; St. Vid kod Ptuja; Podlehnik; pripisuju mu se djela u Selnici, kod minorita u Celju, u Črešnjevcu, Spodnjoj Polskavi, Zgornjoj Kungoti, Jarenini i Slivnici; Straubova radionica kod sv. Jožefa iznad Slovenske Bistrice); <em>Jožef Holzinger</em> (Maribor, 1735—1797: sv. Rupert u Slovenskim goricama, 1760—66; sv. Jožef u Studencima kod Maribora, propovjedaonica 1764; Kamnica, 1767; katedrala u Mariboru, reljefi, 1771, oltar u kapeli sv. Križa, 1775; Slov. Bistrica, 1779, 1787; sv. Ane na Krembergu, 1794; Ljutomer, 1796; pripisuju mu se djela u Vuzenici, Zgornjoj Polskavi, u crkvi sv. Alojzija u Mariboru, Fram, Sv. Lenart u Slovenskim goricama, Sv. Lovrenc na Pohorju, Vurbek, Jarenina, Spodnja Kungota, Svečina); Holzinger je najplodniji kipar u Štajerskoj; u kasno doba stilski se približava Veitu Königeru. Pored navedenih majstora mariborske skupine spominju se i<em> Adam </em><em>Niederl, </em>Schoyev rođak <em>Franc </em><em>Krištof Reiss</em> (Ptujska gora, Maribor, Pokrajinski muzej), <em>Franc </em><em>Jožef Reiss, L. </em><em>Kayser, </em><em>J. </em><em>Träger, </em><em>J. </em><em>Walz; </em>među strancima zaposleni su u mariborskom kraju<em> J. M. Leitner </em>i značajniji kipar iz Graza <em>Veit Königer</em><em>;</em> u Grazu djeluje <em>Marx </em><em>Schokotnigg</em> (1661—1731) iz Gornjega Grada. »Novija istraživanja (S. Vrišer) nisu samo dokazala najuže rodbinske veze i veze između tih radionica, već i uske veze rodbinskog i radioničkog karaktera između njih i Graza, a i s juž. Njemačkom. To podiže umjetničko-hist. važnost mariborskih radionica u cjelokupnoj slici srednjoevropskog baroknog kiparstva« (F. Stelè, <em>Umetnost baroka na Slovenskem,</em> Ljubljana 1957, str. 18).<br /> Devetnaesto stoljeće nije dalo značajnijih drvorezbara. Iako u okviru obrtničkih tradicija još djeluju brojne radionice (dakako gotovo isključivo u službi crkvenih naručilaca), njihov kvalitet ipak opada. Tek s općim napretkom slov. kiparstva u prvoj pol. XX <em>st.,</em> koje više nije ovisno o prosječnoj epigonskoj crkveno-obrtničkoj djelatnosti (<em>Progar, Pengov, Povorsek, Sojč</em> i dr. rade još u okviru tradicionalnih uzora), ponovno se afirmira umjetnička vrijednost drvorezbarstva. U toj fazi važi<em> Ivan Napotnik,</em> školovan na bečkoj akademiji, kao posljednji predstavnik tradicionalne drvorezbarske umjetnosti; njegova dekorativna drvena plastika ljudskih figura, životinja i genrea predstavlja osebujnu izrazito umjetnički proživljenu mješavinu baroka, secesije i ekspresionizma; Napotnik je jedini kipar koji radi gotovo isključivo u drvu i u duhu pravog rezbarskog shvaćanja. Umjetnički značajna djela u drvu ostvarili su poslije Prvoga svjetskog rata — još pod utjecajem ekspresionizma — <em>Lojze Dolinar</em> i braća <em>France</em> i<em> Tone Kralj</em> (kompozicija »Pasijoni« T. Kralja),<em> Tine Kos, </em><em>France </em><em>Gorše;</em> u njihovoj se sitnoj genre- plastici afirmiraju i izrazito socijalne tendencije.<br /> LIT.:<em> F. </em><em>Stelè,</em> Slovenske Marije, Celje 1940. — <em>M</em>.<em> Stelè</em><em>,</em> ml., Ljubljanska frančiškanska podobarska delavnica, ZUZ, 1955. —<em> E. Cevc,</em> Umetnost srednjega veka (uvod vodiču Narodne galerije I) Ljubljana 1956. —<em> S. Vrišer,</em> Mariborski baročni kiparji, ZUZ, 1957. —<em> M. Železnik</em>, Osnovni vidiki za študij »zlatnih oltarjev« v Sloveniji, ibid., 1957. — <em>E. </em><em>Cevc,</em> Geografski položaj srednjeveškega kiparstva na Slovenskem, ibid., 1959. —<em> Vrišer</em>, Prižnici v Ponikvi in Slovenjem Gradcu, ibid., 1959.<tab>F. Šc.<strong><br /> Bosna i Hercegovina.</strong> D. u BiH još je od starih vremena bilo veoma razvijeno, što se objašnjava tradicijom gradnje u drvetu zbog bogatstva drvnog materijala. Ono nije svuda jednako rašireno, niti ima iste oblike i obradu. Izrazito se zapažaju dvije vrste: seosko, koje je više autohtona umjetnost, te gradsko i crkveno, više receptivno, s jakim osloncem na orijentalnu (islamsku) dekorativnu umjetnost. Seosko d. najrasprostranjenije je u planinskim krajevima srednje i zap. Bosne, osobito na terenima oko gornjeg toka rijeke Rame, na području Kupresa i čitave Bosanske krajine. U ist. Bosni manje je poznato. U gornjoj Hercegovini, gdje je d. ranije bilo jako razvijeno, sada je u zastoju, dok u donjoj Hercegovini, potisnuto klesarstvom, nije nikada imalo širu primjenu. Kod obrade majstor, seljak-samouk, običnim nožem, neposredno (bez prethodnog crteža) urezuje molitve. Ornament izrezuje iz osnovne plohe tako da daje plastičan dojam, iako je u suštini plitak reljef. Njime ukrašava preslice i vretena, iglenice, kosišta, vodiljere, vuničarke, ogledala, ploške, tasove, britvenice, kutije za duhan, svirale, kašike, bešike i gusle. Motivi su gotovo isključivo geometrijski: tačke, linije različnih dužina i oblika (prave i cik-cak), kuke, spirale, krugovi, šahovski ornamenti, vučji zubi, rombovi i si. Veoma su rijetki motivi iz životinjskog svijeta. Češći su simboli: zvijezda, polumjesec, krst, zmija, heksagram, Sunčevo kolo, stablo života i sl. To seosko rezbarstvo od kraja prošloga stoljeća opada i po vrsnoći i po količini radova.<br /> D. po gradskim naseljima i u pojedinim crkvama razlikuje se od seoskog i po predmetima, na kojima je izvođeno, i po finoći i širini obrade. Ono se radi u prvome redu na namještaju. Sobe s tavanicama i musandre po kućama izrađivane su s velikom preciznošću. Dušekluk, hamanđik i rafaluk su predmeti kojima se u tom pogledu poklanjala najveća pažnja. Već i samom upotrebom različnih vrsta drva (orah, javor, bukva) majstor je želio da izazove utisak dekorativnog, koju tendenciju strogo provodi u čitavom radu. »Motiv bez kraja« (karakterističan za islamsku dekorativnu umjetnost) dosljedno je primjenjivan, ali se sreću i loza s rozetama i granama, tordirano uže, jablanovi i borovi, krugovi, rombovi, mnogokuti i trapezi, izrezani listovi, plastično izbočeni drveni klinčići, kosi urezi, virovite rozete, heksagram (Solomunovo slovo), šiljati lukovi, loza, cvijeće i vrčevi. Mnogi od tih motiva preuzeti su iz prirode, a drugi su stilizirani. Često je izdubljena pozadina ispunjena bojama (zelena, crvena, modra, zlato). I u crkvama je d. našlo bogatu primjenu (carske dveri, korske klupe, ikonostasi, amboni, ulazna vrata i sl.). Velika tradicija duboreza nastavljena je u gradu i u naše doba. Poznati su majstori iz Konjica (Hercegovina), koji izrađuju kućne predmete i zadovoljavaju potrebe za luksuznim namještajem. Značajniji sačuvani primjeri su: duborezna soba iz Čemalovića kule na Buni; rezbarena drvenarija iz kuće Derviš-bega Kršlaka (XIX <em>st.)</em> iz Jajca, drvorezbareni namještaj Saburine kuće (XVII<em> st.) </em>iz Sarajeva, konak Hadžirustenbegovića (XIX<em> st.)</em> iz Srebrenice i tzv. »šarena soba« (sve u Zemaljskom muzeju u Sarajevu); duborezna vrata (muzejska zbirka franjevačkog samostana u Fojnici) te Longinov ikonostas, carske dveri i ulazna vrata (kraj XVI <em>st.)</em> u crkvi Lomnici kod Vlasenice.<br /> LIT.:<em> V. Ćurčić,</em> Drvorezbarstvo u Bosni i Hercegovini, kalendar Napredak, Sarajevo 1934. — <em>M</em>.<em> Karanović,</em> Duborezna soba u jednoj hercegovačkoj kuli, GZMBiH, 1937. — <em>C</em>.<em> Đ. Popović,</em> Bosansko-hercegovački vodijeri, ibid., 1953.<tab>S. Ti.<strong><br /> Makedonija.</strong> Sačuvane drvorezbarske tvorevine (duborezi) svedoče da se ova disciplina plastične umetnosti odavna negovala u Makedoniji. Među njima poznati su: drveni reljef sv. Klimenta Ohridskog iz XV<em> v.,</em> duborez na vratima crkve sv. Nikole Bolničkog u Ohridu iz XII—XIII<em> v.</em> (preneta za vreme okupacije 1918 u Bugarsku), potpuno sačuvan ikonostas crkve sv. Vrača u Ohridu iz XVI<em> v.,</em> Slepčanska jednokrilna i dvokrilna vrata iz druge pol. XV<em> v.</em> i dr. Dolaskom Turaka, ova umetnička tradicija prima orijentalne elemente. Maked. majstori bili su primorani da ukrašavaju džamije, šaraje i hareme paša, begova i drugih turskih velikodostojnika prema zahtevima i koncepcijama Orijenta. U mnogim slučajevima ti isti majstori bili su i zografi koji su pored slikanja freski i ikona delali sa dletom, u duborezu, ikonostase i vrata. Njihova su dela mali paraklisi i crkvice iz perioda, kada turska vlast nije dopuštala zidanje hrišćanskih hramova. Mnogi od ovih maked. majstora-umetnika sklonili su se ispred Turaka na Atos, i u Svetogorskim manastirima nastavili drvorezbarsku tradiciju bogateći je novim elementima pod uticajem Italije sa čijom su se kulturom upoznavali i odakle su primali elemente gotike, renesanse i baroka. Sa Atosa na područje Makedonije prelazi novi tip ikonostasa. Potpuno sačuvan ikonostas u manastiru sv. Nauma na Ohridskom jezeru datiran sa 1711 govori o velikom uticaju svetogorskih majstora na daljnji razvitak duboreza. Početkom XVIII<em> v.</em> turske vlasti počele su dopuštati zidanje crkava i manastira samo pod uslovom da nisu bogatiji od džamija i tekija. Majstori sa Atosa osposobljavali su preko svojih škola velik broj drvorezbara iz Galičkog i Drimkovskog kraja koji su išli i dalje na sever, preko Dunava. Zato, drvorezbarska dela ovog perioda, pored tradicionalnih elemenata nose obeležja i navedenih stilova evr. Zapada. Centar duborezačke delatnosti bio je grad Debar, po kome je i sama škola dobila ime. Medu predstavnicima ove škole naročito se ističu svojim umetničkim delima majstori<em> Petre</em> i njegov brat<em> Marko Filipovič</em> kao i<em> Makarije Frčkovski.</em> Njihova su dela ikonostasi u duborezu crkve sv. Spasa u Skoplju (1824), manastira sv. Jovana Biogorskog blizu Debra (rađen posle ikonostasa crkve sv. Spasa), koji su u celini očuvani i do danas; zatim mnogo soba i tavanica po begovskim i čorbadžijskim kućama u Debru, Ohridu, Tetovu, Skoplju i dr., od kojih je veći deo izgoreo ili je u toku vremena nestao. Sem ovih majstora ističu se svojim umetničkim duborezima majstor<em> Timče</em> iz Kruševa i<em> Danail </em>iz Lazaro-Polja, koji su radili u Kruševu, Prilepu i Bitolju.<br /> Pojedini predstavnici ovih tajfi pomogli su u formiranju novih duborezačkih centra u Bugarskoj (Samokov, Trevna). Debarska drvorezbarska škola unela je pored tradicionalnih i druge elemente. Pored stare pletenice i ornamenata iz biljnog sveta pojavljuju se i ornamenti iz životinjskog sveta. Glavna karakteristika škole postaje ljudska figura, koja dominira, izražena u scenama Starog i Novog zaveta izvedenim u ažurnom duborezu. Debarska škola dala je dela i van granica Makedonije (Srbija, Bugarska, Albanija, Grčka i Rumunija). U periodu pre i posle Prvoga svetskog rata d. je počelo naglo da opada i izumire. Jedinu živu vezu sa starom tradicijom predstavljao je obdareni majstor<em> Nestor Aleksievski</em>, koji je sam izradio nekoliko cenjenih objekata kao što su ikonostas crkve u Topoli, u Belom dvoru u Beogradu, lamperije i ukrasi u bivšem Predsedništvu vlade u Beogradu i dr.<br /> Godine 1928 započela je delatnošću<em> Umetnička duborezačka škola</em> u Debru (na čelu je stajao vajar Branislav Jovančević), koja se 1930 preselila u Ohrid. Škola je dala dobre rezultate, osposobljavajući nove majstore u tradicijama debarske škole. Međutim, pitanju primene drvorezbarstva u savremenoj unutrašnjoj arhitekturi nije se posvećivalo dovoljno pažnje. Posle Oslobođenja d. je dobilo nov polet.<em> Atelje za umetnički duborez Andon Dukov</em> u Ohridu, u kome rade svršeni učenici škole u Debru, izradili su mnoga dela među kojima duborez u zgradi Izvršnog veća Skupštine NR Srbije, salon za prijem Narodnog sobranja Makedonije (u starom maked. stilu, sa minderlucima, tavanicom, dolapima i vratima) i druge radove sa debarskim elementima koji su moderno primenjeni. Danas likovni radnici Makedonije nastoje da ovoj diciplini daju savremen likovni izraz i primenu. U tome se ističe obdareni vajar<em> Dimitar Trajanovski.</em><br /> LIT.:<em> R. Grujić,</em> Drvorez sv. Spasa i sv. Bogorodice u Skoplju, Skoplje 1929. — <em>S</em>.<em> Radojiić,</em> Vrata manastira Slepče kod Bitolja, Gl. SND, 1936. —<em> T. Vukanović</em>, Kopaničarstvo kod Mijaka, Glasnik Skopskog narodnog muzeja, 1940. —<em> S. Radojčić,</em> Starine crkvenog muzeja u Skoplju, Skoplje 1941.<tab>N. P. T.<strong><br /> Crna Gora.</strong> U unutrašnjosti Crne Gore d. se primenjuje isprva na manjim predmetima: krstovima (riznica cetinjskog manastira), enkolpijama, ikonicama, propovedaonicama i arhijerejskim stolovima, koji su u XV<em> v.</em> zamenili stare niske kamene pregrade. Od šezdesetih godina XVIII<em> v.</em> probijaju se, neravnomerno i postupno, u drvorezbarstvu na pravoslavnim spomenicima nova dekorativna shvatanja, ali se ne može govoriti o apsolutnoj prevlasti zapadnoevr. baroknih formi, iako se one u srp. oblastima bliže duhovnom centru, Sremskim Karlovcima, već uveliko javljaju. Od tih vremena konzervativna shvatanja ostaće tipična naročito za Crnu goru, na čijem terenu glavni predstavnici duboreza pripadaju porodici<em> Dimitrijević-Rafailović</em>, koji se u svojim radovima oslanjaju na tradicionalno d. pećko-moračkog tipa, ali u znatno uprošćenijem i primitivnijem obliku. Oni primenjuju kombinacije floralnog i shematično shvaćenog geometrijskog ornamenta.<br /> Osim bogatog nasleđa nar. tradicije (završeci gusala itd.) i sakralne umetnosti, Crnogorsko primorje nadovezuje se u svojoj umetničkoj delatnosti na kulturnu sferu Dalmacije i po stilskim obeležjima i po obradi i po izboru predmeta. Tako su se od gotičkih radova u Kotoru sačuvala tri raspeća, nalik na raspeća u Dalmaciji (drveno raspeće glavnog oltara kolegijatske crkve sv. Marije i nešto mlađe raspeće pod visećim tremom). U riznici stolne crkve čuva se veliko kasnogotičko raspeće, na kojemu se već zapažaju prvi uticaji renesansnog shvatanja. U sakristiji katedrale je kasnogotičko reljefno polihromirano poprsje Stvoritelja (XVI <em>v</em>.); možda je pripadalo poliptihu, pa se već i po tome približava grupi dalm. rezbarenih poliptiha s plitkim reljefima svetaca. Među drvorezbarima spominje se<em> Jakov Kotoranin,</em> koji je 1462 izradio drvenu skulpturu Madone u bogato rezbarenom okviru (u muzeju u Milanu). Srodnost s Dalmacijom pokazuje i sklonost izradi horskih sedala i njihovim dekorativnim osobenostima. Poznat je kotorski rezbar i drvodelac<em> Ivan Skončić</em>, koji je 1436—37 rezbario horske klupe za dominikansku crkvu sv. Nikole (nestale 1896). God. 1441 kotorski franjevci naručuju sličan hor poput spomenutog u crkvi sv. Nikole. U Kotoru je moralo delovati više radionica, koje su gradske kuće opremale nameštajem i drvenom arhitektonskom plastikom. Tradicije seljačkog drvorezbarstva ostale su i dalje žive, pa tako Kotorani izvoze 1417 dubrovačkim suknarima svoje rezbarene preslice. Renesansni i barokni drveni materijal nije još istražen, ali su se verovatno i na njemu odrazila obeležja umetnosti tog vremena na ist. obali Jadrana.<br /> LIT.: <em>C</em>.<em> Fisković,</em> O umjetničkim spomenicima grada Kotora, Zbornik izvještaja o istraživanjima Boke Kotorske, Beograd 1953.<tab>A. De. i D. Med.</tab>",2,,
DVORAC,139,"<strong>DVORAC,</strong> odvojeno ladanjsko prebivalište bogatije građevne zamisli, namijenjeno ponajviše povremenom boravku; izgrađuju ga pripadnici vladajućeg društvenog sloja od vremena antike preko razdoblja feudalizma sve do duboko u XIX<em> st.</em> na biranim položajima svoga imanja. Uz d. kao središte posjeda vezan je niz gospodarskih zgrada, zatim vrtovi i park.<br /> Potreba okupljanja prostorija ili čak zgrada različite namjene u povezani skup uokolo dvorišta (odatle dvorac) osnovni je faktor tlocrta ove složene građevine.<br /> Materijalno stanje vlasnika, društvene prilike i oblici društvenog ophođenja (etiketa) utjecali su, uz elemente funkcionalnosti, na tlocrt dvorca dajući njegovu stambenom bloku manje ili više reprezentativan izgled (svečane dvorane, svečana dvorišta, a više puta i sporedne zgrade kao što su kazališta, kupališta, paviljoni, glorijete). Društveni moment reprezentacije važan je faktor, o kojem velikim dijelom ovisi vanjski izgled dvorca, njegova tlocrtna dispozicija, pa čak i kompozicija okolnog parka, koji — postavši prostor za svečanosti pod vedrim nebom — ulazi u sastav građevne zamisli dvorca.<br /> Povremeni boravak vlasnika dvorca zbog nadzora imanja i prikupljanja prihoda pretpostavljao je udobnost i značio odmor od gradskog života. Odatle proizlazi vješto orijentiranje građevina ove vrste prema jugu ili istoku, odnosno prema slikovitim panoramama (pogled prema rijeci, jezeru, proplanku, na more, u dolinu). Takvo korištenje oblika terena i njegove orijentacije također je jedan faktor građevne zamisli dvorca.<br /> U nesigurnim razdobljima, koja su ugrožavala povremeni boravak na ladanju ili izvrgavala udaljena osamljena imanja pljačkama, razvijali su se posebni oblici dvoraca šture vanjštine, više ili manje utvrđenih. Ukoliko bi nesigurnost duže potrajala, ne bi joj mogla odoljeti improvizirana utvrđenja dvoraca; vlasnici se povlače u sigurnost zamaka ili utvrđenih gradova. Neugroženost posjeda odsudan je uvjet za pojavu dvorca u određenom razdoblju.<br /> Po potrebi okupljanja zgrada ili prostorija različite namjene oko jedinstvenog dvorišta, dvorac je srodan burgu, ali se od njega razlikuje svojom težnjom za estetskim djelovanjem. I po svom karakteru izoliranog prebivališta d. se približava burgu, ali je bitna razlika među njima u tome, što je za smještaj dvorca odsudan pogodan smještaj na imanju, ljepota prirode, orijentacija prema suncu i panoramama, dok je smještaj burga uvjetovan jedino strateškim momentom. Iako se po svojem karakteru odvojenosti dvorac približava kuriji i ljetnikovcu, bitno se od njih razlikuje po svojoj tendenciji reprezentiranja i raskoši. Po elementu reprezentacije on se približava dvoru, koji je međutim namijenjen stalnom boravku s bitno naglašenom reprezentativnošću. Upravo taj moment raskoši i udobnog boravka (podizanje sporednih zgrada za razonodu — kazališta, kupališta, hipodroma, paviljona) bitan je za razliku prema burgu, koji je namijenjen obrambenoj svrsi i stalnom ali često neudobnom boravku; tlocrt burga i skučeni raspored stambenog bloka uvjetovan je strateškim diktatima vremena i okolnosti u kojima je nastao.<br /> Prve i najstarije oblike dvoraca otkrivaju iskopine na Istoku. Po slikama u Tell-el-Amarni i egipat. grobovima može se pratiti brojna rasprostranjenost jednostavnih oblika dvorca kod Egipćana. Babiloncima i Perzijcima bili su draži veliki »viseći« vrtovi i egzotični parkovi. U protivnosti s Orijentom, Grci, vezani svojim načinom gradskog života uz agoru i ulicu, nisu, čini se, potrebu bijega u prirodu izražavali na takv način da bi na ladanju izgrađivali svoja povremena prebivališta ili raskošne vrtove.<br /> Pravi razvoj dvoraca (kakav je naprije definiran) može se pratiti tek od Rimljana. Osnovni poticaj bogate izgradnje dvoraca u rim. doba izazvao je razvoj agrikulturne proizvodnje na velikim posjedima rim. patricija (latifundijama), koji su bili uz manufakture osnova rim. ekonomike. Spomenuti osnovni ekonomski faktor omogućio je ispunjenje težnje razmetljivih vlasnika da se povuku iz grada uživajući u ljepotama prirode i dokolici, ali i u prikupljanju plodina koje su uzgajali njihovi robovi. Ugodan smještaj dvorca usred velikih posjeda u lijepom pejzažu širokih panorama prema moru, rijeci, jezeru ili šumi bio je od bitne važnosti za njegov nastanak i oblik tlocrta (dvorac s porticima). Raskoš i težnja za reprezentacijom razdvaja prvotno jedinstveno građevne koncepcije, kod koje su sastavni dijelovi bili povezani peristilnim dvorištem ili portikom u jedinstveno tijelo. Velike svečane dvorane traže veće mjerilo građevine, a raskošan život nameće izgradnju brojnih zgrada (nimfeji, hipodromi, terme, teatri) povezanih porticima usred bogato uređenih vrtova. Na granicama carstva, međutim, nesigurne prilike uvjetuju da se dvorci uklapaju u snažni obrambeni sistem (Dioklecijanova palača u Splitu) ili poprimaju šturi izgled sa svojim čvrstim ugaonim rizalitima. U nesigurnim ratnim vremenima, seobama i previranjima, koja slijede, dvorci se sve više utvrđuju i preobražuju postepeno u prve burgove. Na periferijama Rim. carstva ova se tradicija zadržala veoma dugo, čak i u doba, kad u Toskani nastaju prvi srednjovj. i renesansni dvorci, koje su pored plemića podizali i bogataši. Toskanski dvorci XIV<em> st.</em> i dvorci XV i XVI<em> st.</em> u ostalim krajevima Italije a i Dubrovačkoj republici, pokazuju prilagođivanje krajoliku u duhu povratka rim. tradicijama. Dvorci u ostalim evr. zemljama razvijaju se pregradnjom burgova ili se pod utjecajem toskanske palače formiraju u velike četverokrilne masivne građevine (v.<em> Escorial</em>), koje imaju u sredini veliko dvorište okruženo arkadnim trijemovima; u prelaznim oblicima prirasle su im kule (okrugle, četverouglaste ili bastioni); one su u stvari zakržljali ostaci, koji se izrodiše u samu dekoraciju. U daljnjem razvitku četvrto krilo zgrade se sve više probija arkadama i loggiama ili čak sasvim nestaje, te se pojavljuje tip trokrilnog dvorca koji nestankom prednjega krila dobiva prostrano svečano dvorište <em>(cour d’honneur)</em> okruženo sa tri trakta dvorca. U dnu dvorišta nalazi se stambeno krilo kojemu se prilazi kroz dubinu svečanog dvorišta (XVII<em> st.).</em> U XVIII<em> st</em>., kojemu su raskošnost, koketnost i mekoputnost dale osobito obilježje, nestaje svečanog dvorišta s njegovim ukočenim ceremonijalom; pokrajna krila povlače se na stražnju stranu ulaznog stambenog bloka stvarajući intimna diskretna dvorišta namijenjena privatnom životu vlasnika i njegovim zabavama. Nastaju pravokutni više ili manje izduženi tipovi građevina s istaknutim središnjim rizalitom i pokrajnim paviljonima. U XIX<em> st.</em> tlocrt dvorca se skuplja u pravokutne oblike s centralnom okruglom dvoranom i porticima. U sredini i osobito potkraj XIX<em> st.</em> završava tisućljetna povijest razvoja dvorca s primjenom historijskih stilova i lažnom razmetljivošću.<br /> <strong>Razvoj dvorca od antike do renesanse.</strong> U doba rane rim. antike nije postojao određeni plan koji bi bio karakterističan za dvorac <em>(villa suburbana)</em>, ali je njegov građevni blok bio fiksiran okolnostima agrikulturne proizvodnje, povremenog boravka, blage klime i udobnog položaja u planinskom, nizinskom ili obalnom području. Ovakva je građevina pored zgrade za stanovanje (koja je kod vile urbane od bitnog značenja) obuhvaćala i utilitarne zgrade (staje, suše itd.), a te su unosile osobit biljeg rustikalnosti. Tako već kod starih pisaca dvorac (pod nazivima <em>villa rustica</em><em>, </em><em>villa suburbana</em><em>, </em><em>villa pseudourbana</em>) predstavlja ne samo građevni pojam, nego i naziv za cijeli posjed (Seneka,<em> Epistulae</em> 86; Katon III, 2; IV). Strogi oblici građevina iz toga doba potvrđuju nesigurnost koja vlasniku ne dopušta slobodno razvijanje građevine. Ovakav utvrđeni karakter imali su dvorci Cezara, Marija, Pompeja (Seneka,<em> Epistulae</em> 51, II); dvorac što ga opisuje Seneka imao je zidove s obrambenim tornjevima koji štite stambeni prostor i pripadne zgrade.<br /> U← II<em> st.</em> sve veće bogatstvo i proširenje latifundija omogućuje izgradnju dvorca raskošnijih oblika kakve su posjedovale dotad palače u gradu<em> (</em><em>villa </em><em>urbana).</em><br /> U ← I<em> st.</em> raskoš dvoraca toliko se razmahala da je izazvala mnoge primjedbe (Salustije,<em> Bellum Catilinae).</em> Preuzimanjem raskoši i reprezentacije gradskih palača prenesenih na ladanje ostvaruju se prvi određeni oblici rim. dvorca (odatle kod Vitruvija naziv <em>villa </em><em>pseudourbana).</em> D. je sada formiran u helenističkom tipu pravokutne ili četverokutne gradske palače s unutarnjim peristilnim dvorištem što se održalo do kraja I<em> st.</em> Helenizam dopušta da stroge statičke principe zamijene novi dekorativni pojmovi koji će dopustiti postojanje iluzionističkog peristila. Neposredni nasljednik ovog helenističkog tipa (koji se nije spojio s italskim atrijem) jest ranorim. kompleks dvorca s terasama u uvali Verige na Velom Brijunu u Istri. Ovom tipu dvorca pripada kompleks zgrada iz sredine ←I<em> st.</em> nanizanih uz morsku obalu kraj Herkulaneja, gdje se nizanje nekoliko dvorišta (peristila) ponavlja kao i u gradskoj palači (primjer u Pompejima u tzv. Faunovoj kući). Vrt ovih dvoraca podsjeća na oblik »stadija« oko palatinskih palača. Sklonost izgradnji peristila kao arhitektonskog elementa očituje se kod ruševine dvorca u uvali Bandon kraj Pule u Istri, koja ima tri peristilna dvorišta, i u uvali Verige na Velom Brijunu gdje se vide ostaci vile s dvostrukim peristilnim dvorištem. Svi arhitektonski elementi usredotočeni su na peristilno dvorište dok su vanjska pročelja bila manje važna. U izuzetnim slučajevima (na periferiji carstva) pomiče se peristil (peristilni trijem) na pročelje objekta. Ovo je prenošenje peristila prvi pokušaj da se razbije zatvorenost stambenog bloka (najstariji dvorac u Herkulaneju ima s vanjske strane trakta atrija peristilni trijem; u rim. dvorcu u Barkovlju kod Trsta trijem prati izvana stambene prostorije; rim. dvorci u Madžarskoj opasani su također trijemom).<br /> Drugi način približavanja prirodi jest slobodnije i rahlije grupiranje zgrada koje okružuju dvorište; na taj način ostaju neke strane peristila (peristilnog dvorišta) slobodne i pretvaraju se u portik (npr. dvorac Fanija Sinista kraj Pompeja iz I <em>st</em>., dvorci na Capriju, Uthina kraj Tunisa iz I—II <em>st.).</em> Poseban oblik nastaje kad se slobodna strana peristila pretvara u ulazni portik (rim. ostaci u Westenhofu kraj Ingolstadta, kod Rottweila već iz početka II <em>st.,</em> pa ruševine St. Leu u Alžiru).<br /> Treći način povezivanja s prirodom jest izgradnja dvorca i peristilnog vrta u različitim nivoima, koji omogućuju slobodan pogled. Stoga su se u doba Republike za izgradnju dvoraca odabirali blagi brežuljci. Kod nekih raskošnijih dvoraca otvara se peristil portikom u peristilni vrt gdje su smještene terme, vježbališta itd. Ovakvi terasasti oblici javili su se prvi put uz morsku obalu kod dvoraca kraj Herkulaneja, zatim na padinama Monte Albana, u blizini stare Stabije itd. Potkraj Republike oblik se helenističke palače potpuno raspada. Stambeni se blok otkida od ostalih dijelova dvorca stvarajući vlastitu fizionomiju. Ostale zgrade poprimaju veće razmjere i smještaju se po vrtovima i povezuju porticima. Pridružuju im se brojne zgrade i paviljoni za ukras i zabavu. Na taj način izgrađeni su u velikim razmjerima Hadrijanov dvorac u Tivoliju i palače Flavijaca na Palatinu u Rimu. Kod velikih dvoraca izgrađuje se hipodrom okružen zelenilom. Slični dodatak carskom prebivalištu je stadion ograđen zidovima koji zatvaraju dva reda loža. Ciceron je za spremište knjiga u villi Tusculani sagradio posebnu zgradu —<em> Licej.</em> Svaki d. imao je u posebnoj zgradi svoju raskošnu kupelj (npr. dvorac dei Quintili na petoj milji stare ceste Via Appia; u Hadrijanovu dvorcu u Tivoliju bile su čak dvije zgrade za kupke; velike terme posjedovao je dvorac u uvali Verige na Velom Brijunu; ukrašene kupke bile su izgrađene u vrtu <em>Villa dei Gordiani</em> na trećoj milji ceste Via Praenestina). Na najvišoj tački građevnog sklopa dvorca podignut je obično rezervoar za vodu. Odavle su vodile brojne cijevi opskrbljujući vodom cijeli blok za stanovanje, kaskade, nimfeje, fontane i basene. Otprilike u isto vrijeme u I <em>st.</em> javlja se (pored peristilnog tipa) poseban oblik dvorca, koji se ne nadovezuje ni na helenističku kuću s unutarnjim peristilom ni na tradicionalnu italsku kuću sa središnjim atrijem. Očituje se kao kompaktan u širinu protegnuti građevni blok bez unutarnjeg dvorišta. Ovaj tip dvorca pruža mnoge mogućnosti variranja svoga osnovnog oblika i vrlo se brzo raširio čitavim Imperijem. Osnovni kompozicioni akcent ostaje helenistički portik sa jedan, dva ili tri reda trijemova, kod čega su stupovi izgubili tektonsku snagu (kakvu imaju kod megarona), djelujući dekorativno kontrastom izmjene stupova i interkolumnija. Najstariji primjer ovakva izduženog dvorca sačuvao se u staroj Stabiji a potječe iz I <em>st.</em> Spomenuti tip građevine može biti komponiran s dvostrukim portikom (s pročelne i s dvorišne strane). Ovom građevnom obliku iz ranorim. doba pripada i tip izdužene zgrade s portikom na pročelju koji se polukružno savija u središnjem dijelu (dvorci u uvali Verige na Velom Brijunu i u Barkovlju kraj Trsta, rim. dvorac kraj Tetingena u Njemačkoj). Tip trokrilnog dvorca bio je omiljen u Istri (npr. dvorac na položaju Monte Collisi na Brijunima, Barbariga kraj Pule, ili Siana kraj Pule).<br /> U daljnjem razvoju ovog tipa dvoraca dotad amorfna masa fasade razvija se do plastičnog i prostornog reljefa. Ziđe iza portika odvaja se u tornjeve, rizalite, loggie, kriptoportike pridonoseći prostornom djelovanju fasade (npr. dvorci u Njemačkoj kraj Koblenza i Alenza; u Belgiji, Neufchâteau kraj Namura, dvorac kraj Ronchinnea).<br /> Posljednji oblik u nizu rim. dvoraca razvio se od tipa s trijemovima na način, da se monotoni ritam stupova zaustavio teškom građevnom masom (tornjevima ili rizalitima). Time je zgrada konačno postigla jedinstvenost i masivnost (u suprotnosti s iluzionizmom trijemova). Ovaj tip prodro je do krajnjih periferija carstva, a u Italiji ga gotovo nema osim u opisu Plinija ml. u Tusciji. Rijetki su dvorci ovog tipa i u juž. Francuskoj. U Dalmaciji se ovaj oblik dvorca javlja često (dvorac u Polačama na otoku Mljetu, u Bilicama kraj Prokljanskog jezera i iskopine u Stombratama u donjokaštelanskom polju). Slično je i u Mogorjelu (Hercegovina).<br /> Daljnji razvitak dvorca donosi u IV i V<em> st.</em> kasna antika. Nastala nesigurnost uzrokuje težnju za zatvorenim i izrazito masivnim konceptom što dolazi do izražaja u tlocrtnoj osnovi i u izgledu pročelja, kod kojega se trijem i otvori prebacuju u gornji kat. Inspiraciju za to dala je ponovno Sirija, koja je do V<em> st.</em> zadržala helenistički kip peristilne vile i dvorca s plitkim portikom. Jedinstveni primjer ove kasnoant. faze rim. dvorca je carev stan u južnom dijelu Dioklecijanove palače u Splitu. Građen je po shemi opisanog rasporeda kasnorim. dvoraca, a ima samo dva arhitektonska akcenta u plitkim loggiama na oba kraja pročelja.<br /> Na nesigurnim granicama poprima ovaj kasni tip dvorca sve stroži i masivniji karakter građevine namijenjene za obranu. Stambeni blok i pripadne zgrade okružuju se velikim utvrđenim zidom koji je ogradio dvorac od prirode; on je time izgubio svoju bitnu funkciju te se za Seobe naroda pretopio u burg. Na sjeveru i zapadu Evrope pretvorio se u utvrđenu građevinu s namjenom povremenog boravišta.<br /> Rimski koncept dvorca <em>(villa)</em> izgubio se padom Carstva i pao je u zaborav. Ostali su tragovi na Siciliji u dvorcima normanskih kraljeva, ukrašenih u orijentalnom ukusu. Dvorac normanskog vladara Zisa osim perz. utjecaja odaje još kasnorim. tradiciju u tipu hodnika koji sjeća na portik, čega nema u islam, arhitekturi.<br /> <strong>Renesansa i barok.</strong> Prvi renesansni dvorci nastali su u Italiji. Sa sve življim proučavanjem ant. kulture, vratio se i ant. pojam dvorca, u koji se gospodar sklanja da u miru provede jedan dio godine. Najstariji primjeri sačuvali su se u okolici Firence, gdje u prvim decenijim trecenta nije bilo imućnijega građanina koji ne bi izvan grada posjedovao makar i skromniji dvorac. Centar čitave kompozicije — zajednički svim toskanskim dvorcima — jest veliko harmonično dvorište<em> (cortile)</em> ukrašeno kipovima. Osim dvorišta i loggie najstariji toskanski dvorci<em> (habitazioni da signore)</em> sačuvali su toranj i visoku ogradu vrta. Loggie i glav. dvorane često su ukrašene freskama kao i u palačama u Firenci. Uglavnom su te jednostavne zgrade namijenjene intimnom životu. U njima se razlikuje rezidencija gospodara od gospodarskih zgrada i zone zelenila, koja je dijelom dekorativnog karaktera, a dijelom utilitarnog (voćnjaci, povrtnjaci). Neke aleje čempresa daju ovoj tipično tal. kompoziciji snažan akcent. Samo neki od toskanskih dvoraca iz početka XV <em>st.</em> otkrivaju svoj početak u burgu, na što osim oporog zdanja podsjeća toranj i krunište pokriveno krovom kao i smještaj na vrhu brijega umjesto na njegovoj padini (vile u Trebbiju i Cafaggiuolu, djela Michelozza). Humanizam, koji je u Toskani našao najbolje uvjete za svoj razvoj, dao je pobude za izgradnju dvoraca u firentinskoj okolici. Najizbirljiviji naručitelji su Medičejci, a u tome ih oponašaju i druge toskanske bogate obitelji. U prvoj pol. XV <em>st.</em> Michelozzo je radio za Cosima st. na <em>Villa di Careggi</em><em>;</em> za Lorenza Magnifica (1449—1492) Giuliano da Sangallo rekonstruirao je <em>Villa del Poggio</em> u Caianu. Između dvoraca u okolici Firence ističu se <em>Villa di Animino</em> i <em>Villa della Petraia</em>, te dvorac Capponi nazvan »della Pietra«. Ovaj karakteristični primjer toskanskog dvorca XVII <em>st.,</em> djelo arhitekata Fontane i Ruggierija, ima i jedan od najtipičnijih tal. vrtova XVII i XVIII <em>st.</em> bogat statuama i kolumnama usred scenarija realiziranog šišanjem grmova. U XVIII <em>st. </em>najljepši dvorci nastaju na području grada-države Lucca<em> (La villa di Camiglano)</em><em>.</em> U Collodiju kraj Pescije treba spomenuti glasoviti dvorac <em>Villa Garzoni</em> građen prema shemi rim. vila s parkom veličine kakva nije uobičajena u Toskani.<br /> U Rimu je običaj gradnje vila započeo znatno kasnije nego u Toskani i Venetu. Prvi dvorac, što ga je dao izgraditi papa Inocent VIII na Vatikanskom brežuljku, imao je više karakter srednjovj. zamka koji je Bramante po narudžbi Julija II povezao stubama, terasama i rampama s ostalim dijelovima Vatikanske palače. Bramante je gradio dvorce i drugim crkvenim dostojanstvenicima. Sijenskom bankaru A. Chigiju sagradio je B. Peruzzi 1512 dvorac, kasnije nazvan <em>Farnesina</em>, na obalama Tibera pod Gianicolom. U drugoj dekadi cinquecenta dao je kardinal Julije Medici po crtežu Rafaela sagraditi na obronku Monte Marija dvorac (kasnije nazvan <em>Madama</em>), koji predstavlja jedan od najznačajnijih primjera dvoraca ove vrste u XVI <em>st.</em> Sredinom XVI <em>st.</em> započinju radovi na istaknutim dvorcima — <em>Villa d’Est e</em> u Tivoli ju koji je izgradio Pirro Ligorio. Na bregovima Cimini osnovao je Vignola za Al. Farnesa dvorac peterokutnog perimetra nazvan <em>Villa </em><em>Caprarola.</em> Raskošem se ističe d. Aldobrandini u Frascatiju nazvan <em>Belvedere,</em> gradnju kojega je započeo Giacomo della Porta a nastavili su je C. Maderno i G. Fontana. Potkraj XVI <em>st.</em> počinje sve češća izgradnja dvoraca s izduženim građevnim blokom široke fronte koja se postavlja na glavnu osovinu velikog parka.<br /> U prvim decenijima XV <em>st.</em> pojavljuju se prvi dvorci na području Veneta. Nastaju pregradnjom srednjovj. zamaka kako bi postali prikladni za ugodan boravak na ladanju. Potkraj XV <em>st. </em>Pietro Lombardo dao je izgradnji dvoraca klasični karakter. Andrea Palladio (1508—1580) započeo je djelatnost kao graditelj dvoraca s villom Godi u Lonedu; čitava okolica Vicenze ispunjena je njegovim klasičnim kreacijama smještenim u biranom pejzažu. Palladiovi dvorci savršeno su smješteni u terenu; kod njih je pejzaž integralni i dominantni faktor <em>(Villa </em><em>Thiene</em> kraj Quinta,<em> Villa Barbaro </em>u Masèru s freskama Veronesa). D., istaknut zbog svojega formalnog savršenstva je<em> Rotonda</em> (kod Vicenze) tako nazvan zbog oblika velike središnje dvorane. Građen potkraj XVI <em>st.,</em> ostao je nedovršen, a izgrađen je prema originalnim crtežima Palladija. Od njegova učenika Scamozzija (1552—1616) potječu mnogobrojni dvorci koji u XVII<em> st.</em> ispunjaju područje Veneta. U Liguriji su ugledne genoveške obitelji već od XIV<em> st.</em> podizale dvorce i vrtove na uzvisinama Albara. Bili su masivnih konstrukcija kvadratnog tlocrta sa stambenim prostorom raspoređenim u tri kata. Glavno stubište je prostrano i naglašeno kao kod svih dvoraca Italije. Ono vodi na loggiu koja se ostvara na gornjem katu. Gradnjom ovakvih dvoraca osobito se istakao G. Alessi<em> (Villa </em><em>Cambiaso). </em>Gradnja dvoraca na ladanju u Lombardiji uvjetovana je ekonomskim prosperitetom Milana.<br /> Nasuprot situaciji u Italiji i slobodnom Dubrovniku u svim ostalim krajevima Evrope, u XV i XVI<em> st.</em> nema »povratka prirodi« izvan zidova burgova, u čijem je obrambenom sistemu usahnula kasnoant. provincijska koncepcija četverokrilnog dvorca učvršćenog rizalitima. Umjesto podizanja dvoraca usred pejzaža, vlasnici ostaju unutar burgova koje prilagođuju novim prilikama.<br /> Postepeni preobražaj burga u dvorac otpočeo je u Francuskoj. Poboljšanjem životnih prilika javlja se kod vlasnika burgova želja da se istaknu bogatstvom. Skučeni burg oni pregrađuju u niz prostranijih dvorana namijenjenih udobnom boravku, prigrađuju nova krila u kojima će naći raskošniji okvir za dvorske svečanosti (kompleks <em>Mery</em> sa četiri krila za stanovanje kojima su kasnije dodana još dva krila). Ratovi u Italiji otkrili su Francuzima nove nepoznate oblike građevina — dvorce u okolici Milana i Pavije. Unatoč otporu franc. graditelja, tal. ukus uzima sve više maha. Novo vatreno oružje učinilo je besmislenima velike branič-kule; one se ruše. Renesansa otvara prozore prema prirodi bušeći teško obrambeno ziđe, te uvodi svjetlo, zrak i sunce (Tanlay,<em> Le </em><em>Petit </em><em>Château</em><em>; Grobois</em> pregrađen 1616;<em> Chateaudun</em> se obogaćuje u XVII <em>st.).</em> Stari burg<em> Anet</em> postaje Delormovom pregradnjom remek djelo franc. renesanse, u kojemu zatvorena zgrada burga franc. tradicije poprima nov izgled ant. dekorom peristila. Novi obogaćeni slojevi prvi se odlučuju na rušenje starih burgova i utvrđenih boravišta <em>(manoir)</em> u želji da sagrade na njihovim temeljima nova raskošna prebivališta. Tradicija burgova bila je i suviše jaka, a da bi se vlasnici usudili birati prijatniji smještaj u slobodnoj prirodi kako su to činili toskanski bogataši. Tako bankaru Bohieru gradi Ph. Delorme počevši od 1512 na ostacima porušenog burga dvorac <em>Chenonceaux,</em> jedan od najljepših na Loiri. Isto tako raskošan dvorac <em>Azay-le Rideau</em> nastaje 1518 u srednjovj. rasporedu burga koji imponira svojom tradicijom. Hipertrofija dovodi do izgradnje vladarskih građevina pretjeranih dimenzija s dekorom kakav nosi<em> Chambord</em> — »Versailles francuske renesanse«. Ovaj reprezentativni dvorac Françoisa I, građen prema modelu tal. umjetnika, u rukama franc. graditelja poprima oblike nizinskog burga. Velike poteze tradicionalnog franc. plana zadržali su franc. arhitekti sve do klasicizma; samo se branič-kula <em>(donjon)</em> smanjuje, postavši središnji rizalit stambenog trakta, kojem u dnu svečanog dvorišta <em>(cour d’honneur)</em> označuje centar kompozicije; četiri ili dva ugaona paviljona nasljednici su srednjovj. kula, a traktovi koji povezuju paviljone u stvari su razvijeni oblici »zidnog platna«. Pročišćeni reformama Delorma, ovi tlocrtni rasporedi dobivaju i graciozne fasade finih sivih nijansa kamena i kolorita opeke, kojima je F. Mansart zaključio borbu između dekora i arhitekture (Mansartov<em> Maisons-Laffite</em> 1643—51).<br /> U ostalim zemljama Evrope utjecaj tal. renesanse manifestira se na sličan način kao u Francuskoj počevši od prve četvrtine XVI<em> st.</em> Novi građevni oblici tal. tipa šire se preko alpskih krajeva u srednju Evropu. Oblik renesansnog dvorca u krajevima srednje i sjev. Evrope izgrađen u XVI ili XVII<em> st.</em> nastao je prema uzoru toskanske palače s dispozicijom centralnog dvorišta, oko kojeg se nižu prostorije povezane arkadnim trijemovima (Njemačka, Austrija, Češka i Madžarska). U prelazno doba mogu se na uglovima pojaviti imitirane kule, bastioni ili rizaliti (<em>Körmend</em> u Madžarskoj). U daljnjem razvoju ovaj se zatvoreni četverokrilni blok sve više otvara ponavljajući razvojni put helenističkog dvorca tako da nastaje trokrilni oblik (<em>Litomyšl</em> u Češkoj). Pomanjkanje gradacije prostora u smislu tal. i franc. kulture stanovanja u dvorcu nadomješta se dekoracijom pojedinih prostorija (<em>Hvezda,</em> Pardubice u Češkoj). Utjecaj tal. vrtne arhitekture, koja vegetaciju raspoređuje u geometrijska polja, u XVII<em> st.</em> potiskuje holand. varijanta s basenima i broderijom sa cvijećem. Duh renesansnog shvaćanja zadržava se do kraja XVII<em> st.</em> u osnovnoj kompoziciji građenja dvoraca, dok se u detaljima rasporeda i prostornog oblikovanja već zapaža barok. Ojačanjem Habsburgovaca razvija se u Austriji i Madžarskoj barok, koji oblikuju u XVII<em> st.</em> konzervativni domaći majstori pozajmljujući lokalne sjeverno-tal. građevne oblike.<br /> <strong>Od zrelog baroka do XX st.</strong> Bitno obilježje ovom razdoblju na području Francuske dao je osobito senzibilni razvoj franc. arhitekture dvorova i dvoraca koji se podižu u neprekinutom nizu do doba Louisa XIV pa do revolucije. Tu je<em> Grand Trianon </em>intimno povezan s prirodom putem reprezentativnog peristila. Ovaj dvorac potvrđuje sve jače povezivanje s parkom, koji se kod franc. arhitekata grana na istoj razini kao i dvorac, za razliku od tal. geometrijskog vrta koji se uspinje ili spušta.<em> Petit Trianon </em>(1762) arhitekta J.-A. Gabriela svojom kvadratičnom kompozicijom krajnje čistoće izražava povratak antiki. Remek-djelo doba Louisa XVI —<em> Kérlevenan</em> (1780) — inspirirano je dvorcem <em>Petit Trianon.</em> Od XVIII<em> st</em>., pa sve do duboko u sredinu XIX <em>st.</em> ideal dvoraca je kompaktni tlocrt s fasadama, na kojima je antika evocirala samo ozbiljnost, strogost i monotoniju. Radosni odnosi volumena, karakteristični za franc. dvorce iz vremena Louisa XV, uozbiljuju se pod utjecajem rim. vile prema ukusu Palladija. Naslijeđen neoklasicistički duh iz kraja XVIII<em> st.</em> traje i u prvim decenijima XIX<em> st. (La Vacherie,</em> 1815), ali opada u kvaliteti zbog sve veće primjene kolumna na koje su graditelje poticala sjećanja iz Italije (<em>Castille,</em> 1805—09). S pretjeranim naglašavanjem osi simetrije, perspektive i basena s vodom, ovaj teatralni ukus završava se u pretjerivanju<em> (folies),</em> da se nemoćno ugasi u hist. stilovima.<br /> U Italiji, osobito u dvorcima na području Rima, odrazilo se novo stilsko shvaćanje u prihvaćanju franc. koncepcije i ukusa <em>(Villa Albani</em> u Rimu, koju je 1750 gradio Carlo Machioni). U svojoj cjelini tal. dvorci XVIII<em> st.</em> vrlo su skromni u pogledu ukrasa pročelja. U to doba i napuljski dvorci dobivaju svoje obilježje. Oni su trokrilni, strogo simetrični, s ulazom koji je osobito pažljivo studiran, dok je pristup razrađen scenografski s kulisama egzotičnog bilja i stabala.<br /> Talijanski ukus prenose u Njemačku i Austriju, a odatle u Češku i Madžarsku tal. graditelji (Viscardi i G. Gabrieli u Bavarsku, Gaetano Chiaveri u Dresden, Retti u Stuttgart) kojima je povjerena izgradnja kraljevskih i prinčevskih rezidencija okruženih parkovima i paviljonima. Gracioznost i arhitektonska čistoća franc. dvoraca utjecala je na dvorce u Porajnju. Tip trokrilnog dvorca, koji se tamo ustalio od kraja XVII<em> st.</em> po franc. koncepciji, imao je dvije orijentacije: dvorišnu<em> (cour d’honneur)</em> i vrtnu. Dok je dvorišna strana rasporedom krila oblikovala svečano dvorište, dotle je vrtno začelje osim malo istaknute centralne rotunde jedva naglašeno. Odavle se teren produživao u prospektima ili spuštao otvarajući panorame (Hildebrandtov ljetni dvorac<em> Belvedere</em> Eugena Savojskog u Beču). U Njemačkoj se osim ovih franc. prospekata vrtne arhitekture javljaju i prospekti tal. tipa (Würzburg); posljednji odbljesak ovakvog tal. baroka su Guernierijeve kaskade u Wilhelmshöhe kraj Kassela. Dok je u Francuskoj, a jednako i u Holandiji i u Engleskoj, kultura stanovanja osnovni cilj dvorca, u Italiji a potom u Njemačkoj prostornu koncepciju dvorca određuje težnja za reprezentacijom. Iako je trokrilna kompozicija prevladala dvorcima Evrope u sredini i u drugoj pol. XVIII<em> st.,</em> njegove prozorske osi odaju u Francuskoj »corps de logis«, a u Italiji i Njemačkoj reprezentativnu dvoranu koja se diže kroz dva kata. Dok je odnos umjetničkog oblika i svrhe stanovanja u Francuskoj strogo uravnotežen (mala skrivena stubišta, kabineti i hodnici), u Italiji i Njemačkoj ostaje težište na raskošnom i likovnom, pa se tako javljaju pompozna stubišta i galerije. Ovakva stubišta u Njemačkoj, Austriji, Češkoj i Madžarskoj postaju središte arhitektonske zamisli, s kojom se usko povezuje svečana dvorana i vrtna dvorana (bečki<em> Belvedere, Pommersfelden, Schleissheim, Bruchsal). </em>Time stube i stubišta — bilo uvučeni u unutrašnjost ili izbačeni na terase — postaju nosioci izrazito baroknog doživljaja u svojoj komponenti ritmiziranog uspinjanja. Promjenom etikete povlače se pokrajna krila dvoraca, nestaje svečanog dvorišta, društveni se život preko vrtne dvorane prenosi u park pa nastaju parteri na kojima se odvijaju svečanosti, muzičke priredbe i zabave, i po tome parkovi postaju sastavni dio dvorca. Razvoj unutrašnjosti slijedi u Njemačkoj, Austriji, češkim zemljama i Poljskoj isti put od robustnih nepovezanih prostorija do iluzionističkog interieura rokokoa i baroknog klasicizma, koji se odvija pod jakim utjecajem tal. majstora. U prvim decenijima XIX<em> st.</em> vodstvo u građenju dvoraca preuzimaju pruski arhitekti (Schinkel).<br /> U ostalim krajevima Evrope, npr. u Engleskoj i Nizozemskoj, održao se stoljećima tip burga-dvorca<em> (castle)</em> kojemu se pridružuju jednostavne građevine s obilježjima francuskih<em> hotela</em> i osobito brojne varijacije Palladiovih dvoraca. Tradicija stanovanja i praktični smisao dali su ovom obliku prebivališta svoj naročiti biljeg; ovi su oblici postepeno utjecali i na Sjevernu Ameriku i na evr. kontinent (kraljičini dvorci u Greenwichu i Lindsayhousu od I. Jonesa; u Nizozemskoj dvorac <em>Vredenburg,</em> dvorac <em>Houlaerdyk </em>od J. van Campena).<br /> U Rusiji nastaju brojni dvorci osobito za vladanja Petra Velikog i Katarine II u prvoj pol. XVIII <em>st.</em> Talijani., mnogo pozivani, prenijeli su i u Rusiju koncepciju Palladiovih dvoraca; oni kao i njihovi domaći učenici doveli su izgradnju dvorca do visokog stupnja, koji se sačuvao sve do prve pol. XIX <em>st.</em> (Rastrelli, Camporesi, Gilardi, Brenna, Orezzini; od rus. graditelja tog vremena istakli su se M. F. Kazakov i J. Blaženov). Najstroži izgled svojim građevinama dao je početkom XIX <em>st.</em> Domenico Gilardi (dvorci na posjedima obitelji Najdenov, Galicin, Trubeckoj). Sve su ove građevine, po svojim oblicima stroge, kompozicije pretežno neoklasicističkog stila s velikim stupovima, porticima i kupolama. Intérieuri su čisti i harmonični. Različiti paviljoni usred bogatih vrtova dopunjuju ova boravišta u provinciji.<br /> Nakon prve pol. XIX <em>st.</em> s dubokim društvenim i ekonomskim promjenama, koje je proživljavala Evropa, i d. je slijedio nesigurni put arhitekture. U drugoj pol. XIX <em>st.</em> dvorci dapače živo niču jedan za drugim, sad u imitiranom maurskom, sad u neogotičkom ili renesansnom stilu završivši nepovratno u eklekticizmu.<br /> LIT.:<em> K. M. </em><em>Swoboda,</em> Römische und Romanische Paläste, II izd., Wien 1924. — <em>W. Pinder,</em> Der deutsche Barock. — <em>A. </em><em>Lenzi,</em> Ville fiorentine medioevali, Dedalo, 1931, 11. — <em>E. Lo Gatto</em><em>,</em> Gli Artisti Italiani in Russia, II, Roma 1935. — <em>F. </em><em>Mathey,</em> Châteaux de France, Paris 1954. — <em>Z. Wirth</em> i <em>J. Benda, </em>Burgen und Schlösser, Prag 1955.<tab>A. De.</tab><br /> <strong>Srbija.</strong> Po propasti srp. srednjov. država (u XV <em>v</em>.), u srp. zemljama je nestalo uslova za građenje dvoraca i gradova. Posle osvajanja ovih područja Turci preuzimaju izgradnju bogatijih domova i dvoraca. Srbima je preostalo da podižu crkve. Samo u hrišćanskim krajevima u Sremu i sev. od Dunava, u mađ. državi, gde su poslednji srp. vladari i plemići dobivali posede od mađ. kraljeva i kada su prelazile narodne mase pod pritiskom Turaka, mogli su Srbi imati dvorove i dvorce. Tako su Brankovići imali utvrđeni dvor u Kupinovu i Slankamenu (Srem), u Bečkereku i Bečeju (Banat), Jakšići u Nadlaku (na Morišu), Belmuževići u Jenovi (u Potisju), Štiljanović u Šiklušu (Siklos, u Baranji) itd. Podignuti u ravnici i skoro isključivo od opeka, redovno pored reke, ti utvrđeni dvorovi su, svojim masama i bojama, davali vanredan utisak — kao što još uvek daje, do danas najbolje očuvani, utvrđeni grad sa dvorom i sa kapelom u Baču, u Bačkoj; ali domaći udeo u njihovu izgrađivanju je sigurno bio skroman: nasledivši ih od Mađara, novi su ih vlasnici, svakako, samo prepravljali i snabdevali nameštajem, ikonama, ćilimima i umetničkim objektima.<br /> Posle mađ. poraza kod Mohača (1526), nestalo je mogućnosti da Srbi nasleđuju, prepravljaju ili podižu nove dvorce i dvorove u tim krajevima u koje su se netom doselili, u Mađarskoj, jer su i te krajeve osvojili Turci. Tek u XVIII<em> v.</em> po odlasku Turaka, nastavlja se s dobivanjem, prepravljanjem i zidanjem dvorova, koji sad već nisu utvrđeni, nego imaju pravi karakter dvoraca. Među prvima, po vremenu, dolazi d. patrijarha Arsenija III Crnojevića u Sečuju (u Baranji), a po istorijskom značaju d. Stratimirovića u Kulpinu (u Bačkoj). Međutim, najznačajnije profane građevine koje su Srbi podigli tokom XVIII i u prvim decenijama XIX <em>v</em>., a koje imaju izgled i srazmere dvoraca u stilu baroka i ampira, to su monumentalni konaci (v.<em> Konak</em>) po manastirima (u Kuveždinu, Vrdniku, Hopovu, Krušedolu, Bođanu, Mesiću itd.).<br /> I tokom celog XIX<em> v.</em> srp. plemići i bogati građani podizali su, kupovali i preziđavali dvorce, ponajviše u Banatu i u Bačkoj. Tako su baroni Bajići imali d. u Varadiji i Bočaru, baroni Nikolići u Rudni, Stojanovići u Lancunašu kod Vršca, Lazarevići u Velikom Središtu itd. Mnogi od njih okruženi su parkovima. Osobito je lep d. Lazara Dunđerskog u Čebu, u Bačkoj. Većinom, te dvorce nisu zidali Srbi arhitekti i vremenom su se vratili ili prešli u tuđe ruke. Ali je u njima uvek bilo slika od Srba slikara i nameštaja izrađenog od srp. zanatlija. Pojedini dvorci imaju u unutrašnjosti dekorativne kamine, drvorezbarene stropove i slikane ukrase. U svakom slučaju, oni svedoče o znatnoj kulturi srp. društva u XVIII i XIX<em> v.</em><br /> LIT.:<em> V. Petrović</em> i<em> M. Kašanin,</em> Srpska umetnost u Vojvodini, Novi Sad 1927. — Vojvodina, I—II, Novi Sad 1940. <em>— K. Jireček,</em> Istorija Srba, I—II, Beograd 1950. —<em> D. J. Popović,</em> Srbi u Vojvodini, I—III, Novi Sad 1958. <tab>M. Kin.</tab><br /> <strong>Hrvatska.</strong> Razvoj dvoraca u Hrvatskoj zauzima poseban položaj s obzirom na rano vrijeme njihove pojave kao i na osobite oblike, koji su se u okviru ove vrste arhitektonskih objekata afirmirali na hrv. području. Tako na ist. obalama Jadrana nastaju sredinom XV<em> st.</em> prvi poznati tipovi dvoraca na Balkanu i jedini ove vrste izvan Italije. Ovi su dvorci u stvari dalmatinska ili istarska varijanta mediteranske gradske kuće ili palače prenesene u pejzaž, a izgrađuju se od XV do XVII<em> st.</em> na području Dubrovnika, u XVII i XVIII<em> st. </em>na području Korčule i Pelješca i od XVII do XIX<em> st.</em> na istarskom poluotoku. U tom okviru nastaje čitav niz varijanata počevši od jednostavnih dvoraca u predgrađu Dobrovnika preko dvoraca s područnim zgradama i utvrđenom ogradom, pa do utvrđenih dvoraca srednje i sjev. Dalmacije. Neki od dvoraca zadarskih i rapskih plemića i istarske »štancije« razvili su se prema uzoru na ranobarokni tip mletačke palače. Jedino u kontinentalnoj Hrvatskoj razvoj dvoraca potječe od pregradnje burga, primjenom tipa toskanske gradske palače, odnosno preuzimanjem gotove barokne koncepcije alpinskih ili panonskih varijanata.<br /> Najranija izgradnja dvoraca zabilježena je u Dalmaciji, i to u dubrovačkoj okolici sredinom XV<em> st.</em> Odvijala se u neprekinutom kontinuitetu razvoja civilne arhitekture kao djelo domaćih graditelja i klesara. Oni su prenosom jednokatne gradske kuće u pejzaž zadržali pravokutni tlocrt zgrade, u kojoj dvorani predstavlja središnji prostor, flankiran s jednom ili sa dvije prostorije što se ponavljalo i u prvom katu, pri čemu je velika dvorana na katu imala često veću visinu od okolnih soba, a služila je za prijem. Zbog samostalnog položaja usred parka na dvorcima su razrađena sva četiri pročelja. Ulazi su postirani u sredini pročelja i začelja zgrade. Stariji tip ovakvih dvoraca (od sredine XV do sredine XVI <em>st.)</em> bio je zatvoreniji u svojoj građevnoj masi, s uskim gotičkim prozorima i jedinim akcentom čipkaste gotičke trifore u prvom katu, koja je osvjetljavala »kamaru duboku«. Gotičko-renesansni kameni namještaj (umivaonici, police itd.) davao je jednostavnoj unutrašnjosti karakter otmjenosti i udobnosti. Takvi su bili dvorci bogatih pučana, crkvenog i svjetovnog plemstva: dvorac nadbiskupa koji 1444 u Gružu grade Jakov i Radin Klapčić; dvorac Marina Bunića u Rijeci Dubrovačkoj kojemu 1447 I. Tepsić kleše balkone, vrata i balkonatu; dvorac K. Gučetića u Gružu kojemu Vlađ Bogojević i Simko Radosalić klešu ukrase vrata, prozora, stepenica i luka za arsenal; jednokatni dvorac Marka Stajića u Rijeci Dubrovačkoj koji 1459 gradi zajedno s arsenalom Marko Krivančić; dvorac Ivana Gundulića u Rijeci Dubrovačkoj »s temeljima u moru« koji zida graditelj VI. Doberković. Gučetić za svoj dvorac u Trstenom naručuje 1494 kameni namještaj kod korčulanskih klesara; jedan od najljepših sačuvanih dubrovačkih dvoraca, vlasništvo Petra Sorkočevića na Lapadu, također je rad domaćih majstora zidara i korčulanskih klesara (1518—20). Čak i udaljeniji dvorci kao Bunićev u Ponikvama i Đurđevićev na Lopudu zadržali su iste karakteristike. Od druge pol. XVI<em> st.</em> pomalo se ustaljuje nova varijanta dvorca osobito u Rijeci Dubrovačkoj i u Gružu. U ovoj se koncepciji pripadne zgrade, prilagodivši se plastici terena, sjedinjuju sa samom zgradom dvorca, pa tako nastaje dubrovačka varijanta dvorca, koja ostaje jedinstveni primjer svoje vrste u svjetskom razvoju građevina ovoga tipa. Arsenal (orsan) i eventualno čatrnja združuju se na padini terena tvoreći donje dijelove zgrade, dok se na njihovim lukovima prostire terasa (eventualno s balkonima), na koju se neposredno izlazi iz dvorca. Iznad arsenala podignuta je loggia; u dubini terase, povodeći se za ravninom pročelja smještena je obiteljska kapelica (Stajev dvorac na Batahovini, Gundulićev, Gradićev i Sorkočevićev dvorac u Gružu; Restićev, Sorkočevićev, Gučetić-Lazarevićev i Gučetić-Vodničin dvorac u Rijeci Dubrovačkoj). Većina dvoraca, osobito onih u predgrađu, nije utvrđena »u čemu se odrazuje dugogodišnji mir Republike« (Fisković). Kod nekih dvoraca zidovi, koji okružuju park, poprimaju obrambeni karakter izgradnjom kruništa (dvorac Petra Sorkočevića na Lapadu, Skočibuhin u Suđurđu na Šipanu, Gundulićev i Gradićev u Gružu). Kod osamljenih dvoraca, koji nisu utvrđeni, pojavljuje se gdjekad i trokatna kula koja je trebala obraniti posjed i dvorac (u Suđurđu dvije kule brane ljetnikovce i prilaz šipanskom polju; u Pijavičinu na poluotoku Pelješcu podigao je Cvjeto Zlatarić također dvije kule kraj svog dvorca). Vrlo se rijetko fortifikacioni detalji nađu na samom dvorcu (Zuzorićev dvorac u Brsečinama i dvorac Betondića u Kobašu). Kao svi renesansni dvorci Mediterana, i dubrovački su bili orijentirani doživljavanju ljepote pejzaža. Tako su veliki dvorišni zidovi dvoraca u Rijeci Dubrovačkoj proviđeni širokim otvorom na mjestu odakle se sjedeći u vrtu može uživati u pogledu na krajolik. Terasa porušenoga Gundulićeva dvorca uzdizala se visoko na hridi odakle se mogla promatrati ljepota rijeke; Škaprlendin park imao je kamene balkone što su nadvisivali obalu. Bujni parkovi oko dvoraca bili su komponirani u smislu tal. geometrijskog vrta sa skupinama stabala. Između skupina rijetkog mediteranskog bilja i suptropskih stabala nalazile su se glorijete, stepenice i česme. Ovu renesansnu naviku uživanja u prirodi, inspiriranu humanizmom, prihvaćaju od graditelja mletačkih i toskanskih dvoraca i dubrovački pučani i plemići, što dokazuje lat. natpis na nadvratniku Sarakina parka na Pločama, koji u prijevodu citira Fisković: »Neka su daleko zavist, svađe, taština i brige; u pećinama, u vrtovima i na otocima je mir i tišina«. Tako je i pjesnik Dinko Zlatarić provodio ljeto u svom dvorcu u Konavlima, a Dinko Ranjina pozivao pjesnike u svoj mirni dvorac u uvali Divna kraj sela Vrućice (Pelješac) »na glas Serena, ke uza nj dan trate«. Praktični Dubrovčani su na terasama dvoraca, podignutim iznad spremišta prepunih vina, ulja i plodina, priređivali zabave i predstave, recitacije pjesnika i rasprave učenjaka; tako je u tišini Sorkočevićeva riječkog dvorca Ruđer Bošković tumačio 1747 vlasniku te zgrade, ukrašene kasno-renesansnim freskama, temelj svog filozofskog sistema.<br /> Poput bogatih Dubrovčana, i plemići u ostalim krajevima Dalmacije podizali su dvorce usred svojih imanja na mnogo skromniji i često ozbiljnije utvrđeni način. Dvorci, koji se u XVII i XVIII<em> st. </em>nižu na otocima (Ugljan, Iž, Dugi Otok) i u zadarskoj okolici, vuku stilsko podrijetlo od mlet. palače, a ukrašeni su jednostavnim klesanim doprozornicima i dovratnicima. Osim toga bili su osigurani kulama i obrambenim zidom. Trogirski plemić Koriolan Ćipiko započeo je 1476 gradnjom svog utvrđenog dvorca, koji je zaštitio opkopom. S kopnene strane ulaz u dvorac bio je povezan s mostom, koji se mogao dizati i spuštati. S morske strane vrata su kao i kod Dioklecijanove palače bila u moru, pa se iz dvora moglo sići u brod i uzmaknuti u slučaju opasnosti. Istodobno, osamdesetih godina XV<em> st.,</em> i drugi su trogirski plemići gradili na sličan način svoje utvrđene dvorce usred kaštelanskog polja. Hektorovićev Tvrdalj u zatonu Starigrada na Hvaru imao je kulu, ulaz osiguran puškarnicama, a nad vodom bio je, kao kod Ćipikova dvorca, most na podizanje. Najistaknutiji arhitektonski dio Tvrdlja, koji je uglavnom pjesnik sam zasnovao zajedno s perivojem, jest ribnjak okružen terasom. Ona se diže na svodovima koje podržavaju teški i masivni stupovi.<br /> Među rijetkim neutvrđenim dvorcima bio je i reprezentativni dvorac Hanibala Lučića u predgrađu Hvara, izgrađen kao jednokatnica s terasom koju podržava portik. Isto tako nije bio utvrđen ni Gazarovićev dvorac na Visu; skromniji od Lucićeva, on zadržava oblik i raspored dalmatin. kuće. U XVII i XVIII<em> st.</em> nastavlja se širom obale tradicija izgradnje dvoraca sličnih tlocrtnih rasporeda, raskošnijih oko Dubrovnika (primjer su tome Bizzarov dvorac u Rijeci Dubrovačkoj i barokne pregradnje dvorca u Trstenom), a skromnijih u ostaloj Dalmaciji (ostaci Capogrossova dvorca na Mejama u Splitu; pregrađena prizemnica splitskog pjesnika Kavanjina u Sutivanu na Braču zaštićena puškarnicama; Arnerijev dvorac u Blatu na Korčuli). Ovoj skromnoj izgradnji dvoraca priključuju se u XVIII i XIX<em> st.</em> građevine bogatih pomoraca namijenjene više odmoru i malom gospodarstvu nego reprezentaciji (dvorci oko Korčule, na Lumbardi i u Orebiću). — Najskromnije građevine ovog tipa nastajale su krajem XVI i u XVII<em> st.</em> u Istri (štancije) i dijelom u Hrvatskom primorju. U svom pravokutnom bloku zadržavaju oblik, a u unutarnjem rasporedu i tlocrt mletačke palače; ulaz i dalje štite puškarnice. Ovakav jednostavni pravokutni oblik zadržavaju istarski dvorci do duboko u XIX<em> st.</em> uz razumljive izmjene stilskih oblika na pročeljima.<br /> U dubljoj unutrašnjosti Istre, u Hrvatskom primorju i gornjoj Hrvatskoj potreba za gradnjom dvoraca ostvaruje se pregradnjom utvrđenih stambenih objekata (Čabar, Šćrbinec, Mirkovec) i burgova krajem XVI i XVII<em> st.</em> (Bisag, Ozalj, Novigrad, Jastrebarsko, Kerestinec, Gušćerovec). Kao u ostalim srednjoevr. zemljama, i u Hrvatskoj se kod gradnje dvoraca slijedi iskušani uzor toskanske palače s unutarnjim dvorištem (Klenovnik, Horvacka, Severin). U neprijatnim dvorištima burgova otvaraju se arkade s vedrom igrom osunčanih površina (Veliki Tabor, Varaždin, porušeni Ivanec). U toku XVII<em> st.</em> feudalci napuštaju mnoge od svojih burgova gradeći dvorce u pristupačnijim ravnicama. Međutim, još uvijek mnogi od četverokrilnih ili trokrilnih dvoraca zadržavaju ugaone kule koje u osnovi poprimaju dekorativni karakter (Kraljevica, klanječki Novi Dvori, Bela, Cernik).<br /> Kad se u prvoj četvrti XVIII<em> st.</em> nakon prestanka turske opasnosti pristupilo u austr. zemljama živoj građevnoj djelatnosti, prihvaća se u izgradnji dvoraca uz nužna pojednostavnjenja tlocrtni oblik trokrilnog štajerskog tipa s unatrag povučenim krilima. Iako su kule u potpunosti izgubile svoju funkcionalnost, graditelji u sjeverozap. Hrvatskoj još ih i dalje ponegdje zadržavaju kao arhitektonski dekorativni element koji sada služi umjesto paviljona (Lužnica, Brezovica). Kod nekih dvoraca pročelje zadržava čistoću i intimnost franc. »corps de logis«, ali bez naglašavanja stubišta i velikih istaknutih prozora u centralnom dijelu (Lobor, Gredice, Ludbreg, Vukovar, Stubički Golubovec, Oroslavje). Vrlo su rijetki primjeri naglašavanja centralne dvorane istaknutim prozorima i ovalnim rizalitom, što je česta pojava u alpskim varijantama baroknog dvorca (Bistra, Gornja Stubica, Virovitica). Ovaj tip dvorca sa svojom fasadom i unutarnjim rasporedom djelovao je i na razvoj gradske palače (palača Oršić u Zagrebu). U ist. dijelove gornje Hrvatske doseljuju se nakon oslobođenja od Turaka domaći i strani feudalci. Dok strana vlastela i članovi vladarske kuće grade ovdje svoje lovačke dvorce (Bilje Eugena Savojskog), dotle domaći feudalci vrlo smiono pregrađuju srednjovj. burgove u suvremene dvorce, vješto prekrivene baroknom fasadom (Valpovo). Kod slavonskih dvoraca, a rjeđe i kod skromnih međumurskih, naslućuje se u njihovoj koncepciji izduženog pravokutnika (Veliki Bukovec) s naglašenim središnjim rizalitima (Vukovar) ili pokrajnim paviljonima (Virovitica, Daruvar) srodnost s panonskim varijacijama dvoraca; to se osobito očituje u izduženom tipu građevina iz XIX <em>st.</em> (Retfala). Osim centralne dvorane koja je uz akcente ritma prozora imala i ukras zidnih slika (Bistra, Brezovica), dekorom su bili istaknuti naročito saloni i biblioteke (Bistra, Miljana, Oroslavje). Na kraju trakta često se nalazila dvorska kapela ukrašena freskama, štukom i lijepim baroknim namještajem (Klenovnik, Zajezda, Gornja Stubica, porušeni Bisag, porušena kapela u Popovcu, porušena kapela u Golubovcu). Dvorci su s dvorišne strane bili okruženi gospodarskim zgradama (od kojih je najzanimljivije riješen kompleks u Miljani kao ulazni trijem), žitnicama, konjušnicama (Jakovlje, Šenjugovo), oranžerijama (Gornja Bedekovčina), a s prednje strane parkovima, kod kojih se u rijetkim primjerima naslućuju ostaci geometrijskog parka franc, tipa (upropašteni park dvorca Bistre, park dvorca Našice).<br /> U prvoj četvrti XIX<em> st.</em> opada izgradnja dvoraca. Osiromašeni feudalci prodavaju svoje posjede ili su prinuđeni da ih prepuste lihvarima, koji u prenapučenom Hrvatskom zagorju parceliraju imanja. Zbog svih tih momenata sve više se pojavljuju manji dvorci i kurije. Izuzetak u ovoj arhitekturi čini dvorac Januševac, najljepši i najveći primjer građevine ovog vremena, koji je stradao na završetku Drugoga svjetskog rata. Sredinom i u drugoj pol. XIX<em> st.</em> plemići zaneseni idejama romantike i historizma kostimiraju svoje dvorce neogotičkim ruhom (Trakošćan, Maruševec, Pribislavec, Novi Dvori kod Zaprešića). Različiti imućnici kupuju od osiromašenih plemića dvorce i pregrađuju ih ili izgrađuju nove — uslijed nerazumijevanja — u neogotičkim i neorenesansnim oblicima (Donji Miholjac). Sasvim izuzetno povjerena je izgradnja dvorca suvremenom arhitektu (dvor Jalkovec).<br /> Skromniji dvorci građeni u drvu, čije stilsko podrijetlo upućuje na seosku kuću Turopolja i Posavine, prate i preuzimaju dekorativne elemente suvremene barokne ili klasicističke arhitekture (porušeni drveni dvorci u Hrvatskom zagorju: Puhakovec, Škarićevo Donje, te Kurilovec u Turopolju).<br /> U brojnim pobunama, političkim nemirima i ratovima, kao i uslijed osiromašenja ili spekulacije postradala je većina dvoraca tako, da ih je zajedno s kurijama od blizu hiljadu preostalo svega stotinjak.<br /> LIT.:<em> Gj. Szabo,</em> Spomenici kotara Klanjec i Pregrada, VjHAD, 1912. — <em>Isti,</em> Spomenici kotara Krapina i Zlatar, ibid., 1913—14. —<em> Isti,</em> Spomenici kotara Ivanec, ibid., 1915—19. —<em> M. Perojević,</em> Postanak Kaštela, Sarajevo 1934. — C.<em> Fisković,</em> Tri ljetnikovca hrvatskih pjesnika, HR, 1940, 7. —<em> Isti,</em> Gazarovićev ljetnikovac u Visu, Kolo Matice Hrvatske, 1946. —<em> Isti,</em> Artistes Français en Dalmatie, Annales de l’Institut Français de Zagreb, 1947, 28—29. — <em>Isti,</em> Naši graditelji i kipari XV i XVI stoljeća u Dubrovniku, Zagreb 1947. — <em>I. </em><em>Bach,</em> Umjetnost XVII i XVIII stoljeća u Hrvatskoj, Arhitektura, 1948, 13—17, str. 55. —<em> I. Zdravković,</em> Dubrovački dvorci, Grada SAN, I, 1951. — <em>C</em>. <em>Fisković,</em> Zadarski sredovječni majstori, Split 1959.<tab>A. De.</tab><br /> <strong>Slovenija.</strong> Razvoj dvoraca u Sloveniji odvija se u općem okviru društvenog i umjetničkog kretanja srednje i sjeverne Evrope. Prvi primjeri pojavljuju se na Dolenjskom zadržavajući — s izuzetkom dvorca Soteske — skromne provincijske oblike. Izgradnjom jednostavnih dvoraca ova pokrajina prednjači tijekom XVII<em> st.</em> U istom razdoblju na Gorenjskom se razvijaju u obradi dvoraca bogatiji dekorativni elementi. Najbogatijom izgradnjom ističe se Štajerska kako po broju tako i po kvaliteti baroknih dvoraca.<br /> Nastanak dvorca u Sloveniji odvija se od burga i kaštela, koji se pregradnjama pretvaraju u dvorce, preko primjene sheme toskanske palače do izrazitog baroknog dvorca alpskog tipa (kakav se razvija u Austriji u prvoj četvrtini XVIII<em> st.).</em> Uglavnom su to veće ili manje jednokatne građevine u obliku seoskih zidanica, koje rijetko poprimaju rješenja zamršenijih arhitektonskih tvorevina s dvorištima, stubištima, arkadnim hodnicima, kapelama i svečanim dvoranama. Već krajem XV<em> st.</em> počinju se burgovi postepeno pregrađivati u udobnija boravišta. Strah od pljačke i rata u početku održava potrebu utvrđivanja unatoč raskošnijoj opremi stambenih prostorija. Postepeno vanjska pročelja zahvaćaju raskošni ukrasi, veliki prozori i balkoni, no na staro podrijetlo burga još uvijek podsjeća strateški položaj (na brdu itd.), ostatak šanca koji je poštivala i vrtna arhitektura, ili zid koji je zatvarao dvorište (Otočec, Hmeljnik). Postepenu transformaciju burga u dvorac ometale su nesigurnosti turskih ratova, ali je nisu mogle zaustaviti.<br /> Pod neposrednim tal. utjecajem nastaju krajem XVI<em> st.</em> (uz pregradnju burgova) nove građevne zamisli dvoraca građenih podno burgova ili u ravnici. Srednjovj. se burg s vremenom napušta, a njegov solidan građevni materijal poslužio je često za gradnju dvorca. U tlocrtnoj koncepciji dvorca, organiziranog korpusom svojih traktova oko dvorišta, sve prostorije jednako su važne i gotovo jednako dimenzionirane, a otvaraju se prema arkadnim trijemovima koji ih povezuju (Brdo kod Lukovice, Krumperk kod Domžala, Dob u Mirenskoj dolini, Fužine kraj Ljubljane). Kod ovih je dvoraca zbijenost i plastika građevnog bloka jednostavna i jasna, i u renesansnom smislu štura. Monumentalni portal jedini je izraziti dekorativni element u racionalno komponiranoj vanjštini. Ovakav tip dvoraca gradi se kroz cijelo XVII i sve do prvih decenija XVIII<em> st.</em> kada prodiru barokne koncepcije iz susjedne Austrije (Rakovnik na Dolenjskom, Zalog kod Moravča, Jablje kod Kamnika, Rače kod Maribora, Ravno Polje kod Ptuja). Posljednji i najraskošniji primjer ovog tipa je Soteska na Dolenjskom. Ovakav građevni oblik utječe također i na razvoj gradske arhitekture, koja motiv arkadnih trijemova preuzima prvenstveno od dvoraca. Osim toga motiv arkadnih galerija postaje osnovni element kod adaptacije starijih burgova.<br /> Usporedo s koncepcijom četverokutnih tlocrta, kojoj se katkad dodaju i kule, nastaju i skromniji oblici dvokatnih ili višekatnih zgrada pravokutnog tlocrta, koje su se razvile iz srednjovj. kaštela. Pročelja tih objekata ukrašena su dekorativnim elementima baroknog tipa, ili se obrada u starijim rješenjima svodi na obrađene ugaone kvadre, prozorske okvire i monumentalni portal, koji je postavljen u osi zgrade; neki objekti ovog tipa dobivaju ugaone kule (Logatec, Kromberk). Visoki krov, dobro usklađen s kubičnom čistoćom bloka, završava konturu ovakve skladne građevine. Takvi dvorci najčešće su nicali u XVII <em>st.</em> (Prežek, Vrhovo, Lesno Brdo, Polhov Gradec, Ortnek). U XVIII <em>st.</em> pročelja dvoraca obogaćuju se ritmičkim nizanjem pilastara (Kamen kod Novog Mesta), ili štukiranim fino profiliranim prozorskim okvirima (Zaprice u Kamniku). Rjeđe se u to doba javlja slomljen mansardni oblik krova (Šenek kod Polzele).<br /> Početkom XVIII <em>st.</em> Štajerska preuzima vodstvo u poprimanju gotove sheme trokrilnih baroknih dvoraca svojstvene austr. području. Ovaj novi tip potpuno je izmijenio dotadašnju koncepciju dvorca, koja se dugo pridržavala obrisa burga s njegovim zatvorenim obrambenim karakterom. Četverokrilni tlocrt napustio je jedno krilo otvorivši se slobodno pejzažu. Dotadašnje monotono nizanje prostorija prekida istaknuto stubište ili svečana dvorana; oni prelaze u središte glavnog trakta i postaju jezgra građevine. Vanjski perimetar svodi se na nisku zidanu ogradu parka, koji postaje sastavni dio arhitekture. Svečana dvorana i reprezentativno stubište postojali su i u koncepcijama XVII <em>st.</em> (Hmeljnik, Grm kod Novog Mesta, Bokalce), no ukidanjem začelnog trakta oni dobivaju svoj središnji položaj u osi simetrije dvorca. Kompozicija je orijentirana na efekte: fasade se obogaćuju pilastrima, tlocrt rizalitima i paviljonima koji graduiraju i raščlanjuju izduženi građevni blok, portal zajedno sa stubištem i središnjom dvoranom smješta se u glavnu os fasade, a kroz široku vežu ili prizemnu dvoranu otvara se vidik na glavnu aleju parka. U kompoziciji dvorca Domava (1739—43) oživljavaju se prema principima Fischera von Erlacha uzori austr. štajerske arhitekture. Arhitektura ovdje više ne zatvara svečano dvorište koje je romantika preobrazila u perivoj, kao u Štatenbergu. Pokrajna krila povlače se iza začelja objekta, koje sad postaje glavni dio arhitektonske koncepcije orijentirane prema prirodi. Slikoviti tlocrt, kakav u bakrorezu Fischera predstavlja Turnišče kraj Ptuja, vjerojatno nije nikada ni bio ostvaren. U drugoj pol. XVIII <em>st.</em> nastaju potkovasti tlocrti kasnobaroknih građevina (Betnava kod Maribora), koji se u skromnim oblicima opetuju u Pomurju (Muretinci; Donja Lendava). S takvim i sličnim varijacijama prelazi barokni dvorac u XIX <em>st. </em>kada su usahle daljnje mogućnosti ostvarenja novih oblika, jer nove socijalne i ekonomske prilike poslije Francuske revolucije nisu razvijale ovakav oblik prebivališta. U vrijeme klasicizma stare fasade i unutrašnjosti pregrađuju se u novom klasicističkom dekorativnom repertoaru (Šrajberski Turn, Ormož). U barokne vrtove dodaju se klasicistički vrtni paviljoni u obliku hramova (Dol kraj Ljubljane). Romantika je tu i tamo posegla za hist. oblicima, da bi barokne dvorce zaodjenula u tobožnje srednjovj. ruho (Pachtov grad kod Maribora; Viltuš).<tab>A. De.</tab><br /> <strong>Bosna i Hercegovina.</strong> D. u Bosni i Hercegovini razvija se u specifičnim uslovima koje je prouzrokovao opći politički i kulturni život u granicama turske države. Dvorci u evr. smislu ovdje su gotovo nepoznati; umjesto toga javljaju se od XVI do XIX<em> v.</em> posebni tipovi objekata namijenjenih bilo za službeni ili privatni boravak tadašnjih predstavnika vlasti i pripadnika klase posjednika. To su konak (v.<em> Konak),</em> odžak (v.<em> Odžak)</em> i kula (v. <em>Kula).</em><br /> <strong>Makedonija</strong> v.<em> Konak</em><strong><br /> Crna Gora.</strong> Najznačajniji dvorci na teritoriju Crne Gore nalaze se u bokeljskim gradićima, a nastali su u XVII i XVIII <em>st., </em>kada je Boka, pošto je bila otklonjena neposredna turska opasnost, doživjela ponovni procvat u arhitekturi. Najljepši dvorci (palače) nalaze se u Perastu, Prčanju i Dobroti. U Perastu se naročito ističe palača Bujović, koju je 1694 podigao mletački arhitekt Giovanni Battista Fonta; ona ima reprezentativni karakter, diže se uz obalu mora nad izbočenim trijemom s arkadama, a doživjela je 1952—54 temeljito restauriranje. U Perastu se i danas ističe ruševna palača Zmajević, zvana »Biskupija«, koja je u doba baroka dobila monumentalni ulaz i skalinadu, dok je njena unutrašnjost bila ukrašena freskama Tripa Kokolje. U Perastu se nadalje nalazi još niz baroknih palača, među kojima se ističu palače Smechia i Visković, koje zajednički stvaraju sugestivnu siluetu ovoga bokeljskog gradića. Od ostalih bokeljskih palača, koje imaju karakter dvorca, ističu se palače Ivanović, Tripković i Dabinović u Dobroti, te Verona i Luković u Prčanju. U ovoj posljednjoj, danas srušenoj, nalazile su se štukature švicarskog majstora Carla Nedrozzija s kraja XVIII <em>st.</em><tab>K. Plj.</tab><br /> <em>VIDI PRILOG</em>",2,dvorac.pdf,
DŽAMIJA,153,"<strong>DŽAMIJA</strong> (arap. gāmi,<em> onaj koji skuplja, koji okuplja</em> svijet; engl. <em>mosque,</em> franc.<em> mosquée, </em>njem. <em>Moschee,</em> tal. <em>moschea, </em>prema arap. mesğid<em> mjesto gdje se klanja</em>), muslimanska bogomolja. Naziv džamija redovno se upotrebljava za građevine ove vrste u doba i na teritoriju Turaka, dok je za područje arap. dominacije uobičajen naziv mošeja.<br /> Prvu džamiju podigao je 622 Muhamed, osnivač islama, u Kubi kod Medine (nakon progonstva iz Meke); ona se prvobitno sastojala od ograđenog dvorišta uz čiji je sjev. zid bio prislonjen trijem sa podupiračima od palmovih stabala i krovom od granja pokrivenog zemljanim nabojem. Pod ovim trijemom vršila se molitva prvih sljedbenika religije pod Muhamedovim vodstvom. Naskoro je Muhamed izmijenio orijentaciju građevine okrenuvši je od sjevera (Jerusalima) prema jugu (Meki). Zbog toga je uz južni zid dvorišta izgrađen još jedan jednaki trijem. Ovaj građevinski koncept (različit od onog kod izgradnje kršćanskih građevina) pokazuje, da unutar džamijskog prostora nema diferencije po važnosti pojedinih dijelova, nema sanktuarija ni oltara. Orijentaciju prema Meki označavao je kamen uz juž. zid. Niša mihrabla tek je kasnije zamijenila ovaj kamen. Pri zajedničkoj molitvi Muhamed je stajao okrenut Meki, a vjernici u redovima iza njega ponavljali su njegove pokrete i molitve. Da bi ga vjernici mogli bolje čuti i vidjeti, Muhamed je uveo<em> mimber</em> (minbar, drveno povišeno sjedište kome se prilazilo sa nekoliko stepenica, i s kojeg je govorio vjernicima). U ovoj je džamiji Muhamed primio i izaslanike plemena i vodio pregovore. U stvari ova prva dž. bila je istovremeno bogomolja i politička rezidencija osnivača nove religije i nove države. Iako je bila sasvim primitivno građevinsko djelo, ona je fiksirala program za izgradnju džamija i bila uzor za tip džamije sa višebrodnim trijemovima, primjenjivan u mnogim kasnijim islam. regionalnim varijantama. Nakon Muhamedove smrti za vrijeme prvih kalifa, stvoreno je golemo islam. carstvo koje se prostiralo od Indijskog do Atlantskog oceana, obuhvatajući velike dijelove Azije, Afrike i Evrope. Na ovom, se području islam susreće u Aziji s perzijsko-sasanidskom, a u basenu Sredozemlja sa helenističkom umjetničkom tradicijom, koje su snažno utjecale na islam, umjetnost u njenom stvaranju; to se odrazilo i kod gradnje prvih džamija.<br /> <strong>Period jedinstvene islamske države.</strong> Od pol. VII<em> v.. </em>do kraja IX<em> v.</em> islam. carstvo bilo je jedinstveno. U ovom su periodu glav. centri nove države: Jerusalim, Damask i Bagdad u Aziji, a Kairo i Kairuan u sjev. Africi. U Jerusalimu je kalif Abd-al-Malik 691 izgradio džamiju poznatu pod nazivom<em> Qubbet-el-Sakrah</em> (Kupola na stijeni). Ovo je velika građevina centralnog tipa sa okruglim središnjim prostorom koji je pokriven drvenom ovoidnom kupolom. Središnji kružni prostor građevine povećan je sa dva koncentrična oktogonalna niža prostora, koji ga obuhvataju sa svih strana, a koje sa glavnim centralnim prostorom povezuju akorde. Stupovi imaju kapitele sa akantusom teodozijanskoga tipa. Bogat mozaik na zlatnoj podlozi pokriva površine kupole, tambura, lukova i stupce koji ih odvajaju. Ova dž. još je pod utjecajem hrišćanske umjetnosti. Tlocrtno i prostorno rješenje rađeno je prema uzoru sirijske crkve u Bosri, a dekoracija nosi helenističku i vizant. karakter. U neposrednoj blizini<em> Kupole na stijeni</em> nalazi se dž. iz istog vremena,<em> El Aqsa.</em> Građevina je tipična bazilika sa transeptom rađena pod helenističkim i ranohrišćanskim utjecajem.<br /> Prvo veliko islam. arhitektonsko ostvarenje i najznačajniju građevinu omejidske dinastije predstavlja<em> Velika džamija</em> (Džamija Omejida) u Damasku, koju je 705 sagradio kalif El Valid. Na ruševinama rim. hrama i hrišćanske bazilike izgrađena je prva dž., koja se oslobodila hrišćanskog utjecaja, arhitektonski realizirana po ugledu na prvu Muhamedovu džamiju u Medini. Od rim. hrama ostao je samo dio juž. zida dvorišta, a od bazilike dva ulaza; ostali dijelovi građevine su iz islam, perioda. Uz čitav juž. zid ograđenog dvorišta prislonjena je trobrodna građevina (u centru srednjeg broda diže se kupola), arkadama odvojena od dvorišnog prostora, dok jednobrodni trijem okružuje dvorište sa zap., sjev. i ist. strane. Arhitektonska dispozicija ove građevine služila je kao uzor mnogobrojnim kasnijim građevinama tipa džamije sa trijemovima. Na građevini je dominantan polukružni luk, a u interieuru isti luk sa nadvišenjem. Kapiteli su korintski s impostom, a zidovi obloženi mozaikom na zlatnoj podlozi, što govori o saradnji vizant. majstora.<br /> Abasidska dinastija je prenijela prijestonicu iz Damaska u Bagdad. Najznačajnija dž. ove dinastije podignuta je 852 u Samarri. Ona ima neka zajednička obilježja sa Velikom džamijom u Damasku ali u upotrebi materijala i konstrukciji posve se razlikuje od nje i odaje dominantan utjecaj sasanidske arhitekture. Debeli dvorišni zidovi od opeke pojačani su oblim kontraforima koji podsjećaju na tornjeve i daju čitavom ansamblu tvrđavski karakter. Dio građevine s molitvenim prostorom potpuno je srušen. Prvobitno stanje bilo je predstavljeno oktogonalnom zgradom sa vitkim podupiračima od opeke, na koje je direktno nalijegala tavanica, bez upotrebe lukova. Minaret sa spoljne strane dvorišta izveden je po ugledu na sasanidske tornjeve posvećene kultu vatre: oko cilindrične jezgre od opeke obavijena je spiralna rampa blagog uspona. Minareti Velike džamije u Damasku nastali su naprotiv pod utjecajem sirijskih crkvenih tornjeva, kao i ostali minareti iz doba omejidske dinastije.<br /> Egipat i Tunis bili su u vazalnom odnosu prema Bagdadu. U arhitekturi toga područja očituju se helenistički i sasanidski utjecaji, koji su prodirali iz centra države.<em> El Amr-džamija</em> u Kairu u svojim današnjim dimenzijama datira iz 827. Dispozicija se razvila pod utjecajem Velike džamije u Damasku sa pravougaonim dvorištem i zidom od opeke. Molitveni prostor čini trijem (sa 21 redom stupova povezanih prelomljenim lucima) koji se prostire širom čitavog jugoist. zida. Ostali zidovi uokvireni su jednobrodnim trijemom. U dekoraciji su vidljivi ant. i helenistički uticaji. —<em> Džamija Ibn Tŭlŭna</em> (879) u Kairu nastala je više pod uticajem džamije u Samarri nego velike džamije u Damasku. — U Tunisu su Aglabidi, vazali Bagdada, podigli 836<em> Džamiju Sidi Oba</em> (Veliku džamiju) u Kairuanu, koja pripada također tipu džamije sa trijemovima. Centralni dio molitvenog prostora sa 17 brodova ima dvije kupole, jednu ispred mihraba a drugu iznad ulaza. Donji stupovi nose prelomljene lukove, iznad kojih je ravna tavanica. Na ovoj se građevini mogu uočiti brojni utjecaji: koptski, islamsko-egipat., sirijski i mezopotamski. I pored raznorodnih elemenata, građevina čini jednostavnu arhitektonsku cjelinu i ide među najuspjelije arhitektonske realizacije iz prvog perioda islam, umjetnosti. —<em> Džamija Ez-Zituna</em> (864), izgrađena po uzoru na Veliku džamiju u Kairuanu, također je značajno djelo ranoislam. arhitekture.<br /> <strong>Raspadanje jedinstvene islamske države.</strong> Već u prvom periodu centralna vlast nije mogla da čvrsto drži golemo carstvo sastavljeno od različitih naroda. Pojedini pokrajinski vladari samo su formalno priznavali vlast kalifa u Bagdadu, a u stvari bili su samostalni. Početkom X<em> v.</em> dolazi do raspada carstva i stvaranja tri rivalska kalifata: u Cordobi, Kairu i Bagdadu. Ovaj period traje od poč. X do XII<em> v.</em><br /> Džamija u Córdobi (špan.<em> La Mezquita,</em> 785) spada u red najvećih arhitektonskih ostvarenja islama; u tri maha je nadograđivana produženjem brodova, a posljednji put dodavanjem novih brodova u širinu. Njeno otvoreno dvorište mnogo je manje od molitvenog prostora. Brodovi molitvenog prostora teku podužno, za razliku od brodova Velike džamije u Damasku. Osobenost interieura čine potkovasti lukovi postavljeni jedni iznad drugih, zidani izmjenice od dvije vrste klesnaca. Srednji brod je širi i kao kod džamije u Kairuanu ima dvije kupole. Konstrukcija kupole izvedena je rebrima koja se međusobno presijecaju dajući uspio dekorativni efekt. Bogatstvo unutarnje dekoracije doprinosi mozaik na zlatnoj podlozi, izveden pod vodstvom vizant. majstora.<br /> Fatimidska dinastija dala je Egiptu džamiju<em> El- Azhar</em> (972), kasnije povećanu za potrebe muslimanskog univerziteta, koji se sada u njoj nalazi. Prvobitno je ova dž. imala četvrtasto dvorište i na strani mihraba poprečnu petobrodnu građevinu. Ova je građevina u sredini bila presječena širokim transeptom upravljenim prema mihrabu. U dispoziciji i dekoraciji vidljiv je utjecaj Velike džamije u Kairuanu i džamije Ibn Tuluna u Kairu. Iz istog vremena i pod istim utjecajima je i dž.<em> El-Hakima</em> (1003) u Kairu.<br /> Prodor seldžučkih Turaka u Iran u XI<em> v.</em> i njihove gradnje dali su posve nove elemente ovoj pokrajinskoj arhitekturi, koja je dotada bila pod isključivim utjecajem bagdadskog, odnosno iračkog centra. Tradicionalan molitveni prostor, kakav je imala dž. u Samarri, Seldžuci mijenjaju interpolacijom kupole pred mihrabom, zatim uvođenjem tzv.<em> ivana.</em> To su zasvođeni prostori čitavom jednom stranom otvoreni prema dvorištu, stvarajući na taj način neku vrstu ogromne niše. Uvođenje ivana u arhitekturu džamija imalo je velik utjecaj na kasnije džamije u Siriji i Egiptu. U seldžučkom periodu u Iranu obogaćena je tradicionalna kupola sa rebrima. I ukrštavanje interieura stalaktitima potječe iz ovog vremena, a taj se dekor iz Irana prenosi u sve druge islam. pokrajine. — Svi ovi elementi primijenjeni su kod seldžučkih rekonstrukcija <em>Velike džamije</em> u Ispahanu, koja je dotada nosila pečat utjecaja džamije u Samarri; rekonstrukcijama 1072 i 1121 ona postaje fundamentalna građevina koje će utjecaj na druge islam, regionalne škole biti golem.<br /> <strong>Nasljednici triju kalifata.</strong> U ovom vremenskom periodu Iran zauzimaju Mongoli i nastavljaju razvoj umjetnosti prethodnog perioda. U Egiptu Fatimide zamjenjuju Ejubidi i Maneluci. Magreb (sjeverozap. Afrika) i Španiju dijele medu sobom četiri nove dinastije. Ovaj period traje po prilici od poč. XIII do kraja XV<em> v.</em> Medu najznačajnije mongolske građevine ovog razdoblja u Iranu ide<em> Masdžid-i-Džum’a</em> (Velika džamija) u Veramini (1322) juž. od Teherana, koja liči na džamiju u Ispahanu. Uz zidove četvrtastog dvorišta postavljeni su trijemovi koji na sredini imaju po jedan<em> ivan.</em> Pred molitvenim prostorom ivan je mnogo viši te u svari predstavlja monumentalni ulaz. Centralni dio molitvenog prostora pokriven je kupolom na trompama sa bogatim stalaktitnim ukrasom. U konstrukcijama dominira prelomljeni luk, a u dekoraciji fajansno opločenje.<br /> U Egiptu tri džamije u Kairu obilježavaju ovaj vremenski period:<em> džamija sultana Qalâwuña</em> (1285),<em> džamija-medresa sultana Hasana</em> (1356) i<em> džamija Kait-beja</em> (1472). Prva je u stvari dio arhitektonskog ansambla koji čine bolnica, dž., medresa i mauzolej. Ova je dispozicija kasnije našla najbolje rješenje kod džamije-medrese sultana Hasana; za nju je karakteristično pravougaono dvorište u kojem je na svakoj strani po jedan veoma velik ivan, stvarajući tako krstoobrazan tlocrt. Iz svakog ivana bočno se prilazi po jednoj medresi (za četiri filozofska pravca islama), a aksijalno iz glavnog ivana molitvenom prostoru džamije pod kupolom. Kod džamije Kait-beja nestaju bočni ivani i medrese. Dvije široke molitvene prostorije imaju ravan oslikan strop, a samo je mauzolej pokriven visokom kupolom. Fasade su obrađene veoma dekorativno u dvije boje, a visinski akcenat predstavlja veoma uspio minaret.<br /> U Magrebu ovo je vremensko razdoblje predstavljeno džamijom u Manssuri (1336) i<em> džamijom El-Eubada</em> u Tlemsênu. Prva ima 13-brodni trijem sa kupolom ispred mihraba, a trobrodni trijem uz ostale strane dvorišta. Kod druge je peterobrodni molitveni prostor sa kupolom na strani mihraba i jednobrodni trijem uz ostale zidove dvorišta. U Španiji iz ovog razdoblja nema značajnijih džamija.<br /> <strong>Safavidi u Iranu, Moguli u Indiji, osmanski Turci.</strong> Vremenu od poč. XVI do XIX<em> v.</em> u islam, umjetnosti daju glavno obilježje osmanski Turci, koji su u svoje carstvo uključili Malu Aziju, Balkan, Siriju, Egipat, Arabiju i zemlje sjev. Afrike. Nezavisnost su sačuvale samo dvije muslimanske zemlje: Iran i Indija Velikih Mogula. Mogulska Indija u umjetnosti bila je pod potpunom dominacijom Irana. Protjerivanje Mongola poč. XVI<em> v.</em> i dolazak na vlast domaće dinastije Safavida dali su Iranu nov umjetnički polet. Iz ovog perioda potječe<em> Kraljevska džamija</em> u Ispahanu (1612). U ovoj građevini sa četiri ivana, koji su postavljeni pred četiri molitvena prostora pokrivena lukovičastim kupolama, očigledan je utjecaj ranijeg seldžučkog perioda. U dekoraciji dominira obilna upotreba fajanskog opločenja.<br /> U Indiji Velikih Mogula najvrednije su džamijske građevine u Agri (poč. XVII<em> v.)</em> i Lahoreu (sredina XVII<em> v</em>.); po dispoziciji, konstrukcijama i dekoraciji pripadaju iranskoj školi.<br /> Umjetnost osmanskih Turaka stvara se pod utjecajima ranije seldžučke i vizant. umjetnosti, a centar joj se nalazio u Bursi (Brusi) i kasnije u Carigradu. Kod izgradnje džamija očigledan je uticaj vizant. kupole na pandantivima (prototip<em> Aja Sofija) </em>na stvaranje tipa osmanske potkupolne džamije. Glavne su građevine džamija u Carigradu: sultana Mehmeda Osvajača (Fatiha; 1470), sultana Bajazita (1501) i sultana Sulejmana Veličanstvenog (Suleimaniye; 1556), a u Jedrenu džamija sultana Selima II (1574). Za sve ove džamije karakterističan je centralni molitveni prostor pokriven brojnim kupolama i polukupolama postavljenim piramidalno, kako bi svi elementi građevine bili podređeni glavnoj kupoli. Ispred ovog glavnog centralnog molitvenog prostora postavlja se pravougaoni trijem koji zatvara dvorište sa<em> šadrvanom</em> u sredini. Ovaj osmanski tip džamije dominantan je za cijelo područje u Evropi, koje su držali Osmanlije.<br /> Najpoznatiji turski arhitekti bili su: Hajredin, koji djeluje za vrijeme sultana Bajazita, i svestrani mimar Sinan, glav. arhitekt carstva za vladavine Sulejmana Veličanstvenog i Selima II.<br /> LIT.:<em> F. Benoît,</em> L’architecture. L’orient médiéval et moderne, II, Paris 1911. — <em>J. Strzygowski,</em> Felsendom und Aksamoschee, Der Islam, II. — <em>E. Herzfeld</em><em>,</em> Die Ausgrabungen von Samarra, I—II, Berlin 1923—27. — <em>W. Dietz,</em> Kunst der islamischen Völker, HdKW, Wildpark-Potsdam, s. a. — <em>E. Kiihnel</em><em>,</em> Maurische Kunst, Berlin 1924. — <em>A. Gabriel</em><em>,</em> Les mosquées de Constantinople, 1926. — <em>F. </em><em>Hernandez</em><em>,</em> Le techumbre de la Gran Mezquita de Córdoba, Archivo español de arte i arquologia, 1928. — <em>L. Hautecoeur</em> i<em> G. Wiet,</em> Les mosquées du Caire, I—II, Paris 1932. — <em>A. </em><em>Fikry,</em> La grande mosquée de Kairouan, Paris 1934. — <em>É. </em><em>Lambert,</em> L’histoire de la Grande mosquée de Cordoue, Annales de l’Institut d’études orientales-Alger, 1936, 1938. — <em>A. Godard,</em> Ispahan, Athar e Iran, 1937. — <em>J. Sauvaget,</em> Observations sur les monuments omeyyades, Journal asiatique, 1939. — <em>U. </em><em>Pope,</em> A survey of persian art, II—VI, Oxford 1939. — <em>K. A. C. </em><em>Creswell,</em> Early muslim architecture, II, Oxford 1940. — <em>V. </em><em>Vogt-Göknil,</em> Les mosquées turques, Zürich 1953.<tab>H. R.</tab><br /> <strong>Srbija i Crna Gora.</strong> Već u toku XV <em>v.,</em> dok su još vodili borbe na Balkanu, Turci su pristupili podizanju džamija za potrebe svojih doseljenih sunarodnika i islamiziranih starosedilaca. Ta graditeljska delatnost bila je naročito živa u XVI i prvoj pol. XVII <em>v.</em> kada je postepeno preovladalo muslimansko stanovništvo po gradovima. Tada je izvestan broj crkava bio pretvoren u džamije (Bogorodica Ljeviška u Prizrenu; crkva sv. Nikole na Novom Brodu; Petrova crkva u Bijelom Polju). Međutim, od mnogobrojnih džamija koje pominju putopisci XVI i XVII<em> v. </em>u Srbiji i Crnoj Gori očuvao se do danas relativno mali broj, pretežno na Kosovu i u Metohiji. Ostale su propale, pošto su bile napuštene u XIX<em> v.</em> kad je muslimansko stanovništvo napustilo tada oslobođene krajeve. Najveći deo džamija po Srbiji i Crnoj Gori, bez obzira na razlike u veličini i vremenu nastanka, karakterišu izvesne zajedničke osobine: tip kvadratne osovine prekrivene kupolom koja počiva na pandantifima ili trompama; uz taj centralni prostor nalazi se visoko minare, a na ulaznoj strani trem sa tri manje kupolice. Građene su obično od kamena ili, rede, od kamena i opeke. U izvesnim krajevima džamije, takođe kvadratne osnove, prekrivene su drvenom krovnom konstrukcijom i imaju ravnu tavanicu (mlađa dž. na Novom Brdu), a na skromnijim seoskim džamijama tremovi, pa i minareti, građeni su od drva (Plav; Gusinje). Fasade nisu posebno ukrašavane; jedino su ponegde oživljene plitkim nišama i slepim arkadicama. Izvesni polihromni efekti, prihvaćeni od vizant. načina građenja, izvođeni su raspoređivanjem kamena i opeke na fasadama. Unutrašnja dekoracija po zidovima (ornamenti biljnog karaktera) ređe je očuvana. Ktitori džamija bili su iz najrazličitijih društvenih slojeva. Pojedine džamije su građene po nalogu sultanâ (<em>[Fatih-džamija</em> u Prištini) ili njihovih namesnika (<em>Sinan-pašina džamija </em>u Prizrenu). Češće su nastajale troškom lokalnih upravljača i plemića, a po selima i malim naseljima ponekad je celokupno muslimansko stanovništvo prilozima omogućavalo podizanje svojih bogomolja. Imena graditelja džamija po Srbiji i Crnoj Gori nisu poznata. Sigurno je da su Turci prilikom podizanja svojih građevina, uključujući tu i džamije, koristili i domaće majstore. Ovo se može utvrditi po tehnici građenja koja se često oslanja na lokalne neimarske tradicije. Jedna od najstarijih i najrazličitijih džamija je Fatih-dž., zvana Carska, u Prištini. Podigao ju je 1461 sultan Mehmed II Osvajač (turski Fatih). Kvadratne je osnove i ima trem u celoj širini građevine, pokriven trima kupolama. Zidana je u kamenu spolja, iznutra opekama, a pokrivena olovom. Na zidovima su očuvani biljni ornamenti, među kojima se ističe rozeta u temenu kupole. Smatra se da je i drugu tzv. <em>Bazar-džamiju</em> u Prištini, ranije započetu, takođe završio Mehmed II. Medu očuvanim džamijama XVI<em> v.</em> najznačajnija je<em> Altum- alem džamija</em> u Novom Pazaru, koju već Evlija Čelebija pominje kao staru bogomolju. Kod nje se posebno ističu kalota prečnika od gotovo 9<em> m</em> i lepo obrađen mihrab.<em> Gazi Muhmed-pašina džamija </em>u Prizrenu (1561) ima takođe ukusno obrađene mihrab i mimbar od mermera; uz nju se nalazi medresa i biblioteka. Godine 1569 podigao je Husejin-paša Boljanić u Pljevljima džamiju koja se odlikuje skladnošću proporcija i smelo izvedenim minaretom. Istom vremenu pripadala je i Glavatovića dž. u Ribnici (propala u Drugom svetskom ratu). Velika dž. u Prizrenu, koju je podigao Sinan-paša 1615 spada u remek-djela islam. graditeljstva u našoj zemlji: na uobičajenom kockastom prostoru postavljena je izvanredno prostrana kupola, a uz džamiju je prislonjeno minare visoko 42<em> m;</em> trem, koji su nosila četiri vitka stuba, srušen je prilikom regulacije grada. Za gradnju Sinan-pašine džamije korišćen je delom građevinski materijal sa obližnje crkve sv. Arhanđela, zadužbine cara Dušana. Slikanu dekoraciju u džamiji (geometrijske šare, vaze i mrtve prirode) karakteriše živost kolorita i vest crtež. Sa poč. XVII<em> v.</em> je i<em> Hadum-džamija</em> u Đakovici. E. Čelebija svakako preteruje pominjući u drugoj pol. XVII<em> v. </em>u Beogradu 270 džamija, ali je sigurno u gradu bilo nekoliko desetina muslimanskih bogomolja, od kojih je očuvana samo jedna<em>, Bajrakli-džamija </em>(pretpostavlja se da je sagrađena neposredno posle 1690). Za vreme austr. vladavine (1717—39) pretvorena je u katoličku crkvu i prepravljena. Prilično je mala, uobičajene kvadratne osnove sa nadvišenom kupolom izvedenom u opeci. Od nekadašnjih beogradskih džamija porušenih tokom XIX<em> v. </em>(među kojima su poznatije<em> Batal-džamija, Delijska džamija</em> i dr.) posebno je bila interesantna<em> Imaret (Sindžirli) džamija, </em>zadužbina Mehmed-paše Jahjapašića iz 1548—49, koja je imala, osim centralne, još i četiri manje kupole po uglovima. Dž. u niškom starom gradu, dosta prepravljena i samo delomično očuvana (bez trema i minareta), sagrađena je verovatno između 1719 i 1725. Bliska je po konstrukciji sa Altum-alem džamijom u Novom Pazaru. Građena je od kamena i opeka koji spolja uokviruju tesanike. U XIX<em> v.</em> u red značajnih muslimanskih bogomolja dolaze<em> Jašar-pašina džamija</em> u Prištini i dž. u Nikšiću.<br /> LIT.:<em> G. Elezović,</em> Turski spomenici za istoriju Beograda i Srbije, Beogradske opštinske novine, 1927. <strong>—</strong><em> M. Delić,</em> Turske starine u Beogradu, ibid., 1937, 1—3. — Spomenici kulture, Beograd 1951. — <em>R. Veselinović,</em> Neka pitanja iz prošlosti Beograda od XVI—XIX veka, Glasnik muzeja grada Beograda, 1955, str. 99—116. <strong>—</strong><em> M. Simić</em> i<em> I. Zdravković</em><strong>,</strong> Manje crkvene građevine i zgrade turskog doba na Novom Brdu i okolini, Glasnik muzeja Kosova i Metohije, 1956, str. 267—269. — ASNS, II, Centralna Srbija, Beograd 1956, str. 265—270. <strong>—</strong><em> I. Zdravković,</em> Spomenici arhitekture turskog doba, Jugoslavija, 1956, 12, str. 154—156. <strong>—</strong><em> Đ. Bošković,</em> Arhitektura srednjeg veka, Beograd 1957, str. 324—331. — <em>A. Hadžić,</em> Bajrakli džamija u Beogradu, Godišnjak Muzeja grada Beograda, 1957, str. 93—100.<tab>S. Pet.</tab><br /> <strong>Hrvatska.</strong> Neke pokrajine unutar današnje NR Hrvatske bile su u vlasti Osmanlija preko sto pedeset godina (1522—1699). Pojedini sljedbenici islama podizali su džamije u novoosvojenim krajevima; tako je u toku XVI i XVII<em> st.</em> bio sagrađen niz džamija u Srijemu, Slavoniji, Lici, Krbavi, te u unutrašnjosti Dalmacije, o čemu govore suvremeni hist. izvori i opisi putopisaca Istoka i Zapada. Tako turski putopisac Evlija Čelebija (sredina XVII <em>st.)</em> spominje dvadesetak džamija u različitim mjestima od Dalmacije do Srijema. Iako je on često sklon uveličavanju (kaže, da postoji dž. u Zagrebu, što nije tačno), nema razloga sumnjati u njegove navode, da se džamije nalaze u Sinju, Vrlici, Kninu, Jesenovcu, Dubici, Cerniku, Pakracu, Moslavini na Dravi, Slav. Požegi i Slav. Brodu. Zanimljivo je da on navodi niz starih gradova (burgova) kao Klis, Udbinu, Bijelu Stijenu, Veliku, Sirač, Stupčanicu i Viroviticu, u kojima nalazi male džamije (služe islamskoj posadi grada). Veće džamije bile su u gradovima, u Osijeku, Požegi, Đakovu, Voćinu, Iloku, pa i Brodu. Brodska džamija — kako kaže Čelebija — bila je prije crkva, što nije osamljen slučaj.<br /> Studij srednjovj. sakralne arhitekture na području kojim su svojedobno vladali Osmanlije, kao i studij izvora o toj građi, pokazuje, da je na tom području niz srednjovj. objekata sakralnog značaja sačuvan zbog toga, što im je u promijenjenim uvjetima bila izmijenjena funkcija. O tome se mogu navesti neki primjeri. Kat. crkva s romaničkim portalom u Koprivni kod Osijeka očuvala se do danas (kao pravoslavna crkva), jer je u doba turske vladavine bila džamija. Gotički dovratnik na crkvi u ličkom Perušiću još danas svjedoči da je gotička crkva nadživjela osmanlijsku vlast, jer je u to vrijeme služila kao džamija. U Slavonskoj Požegi očuvane su dvije crkve (Sv. Lovro i Sv. Duh), koje su svojedobno bile džamije. Koliko je bilo takvih slučajeva, ne može se zasad ni približno ustanoviti, jer su mnoge građevine odavna nestale. Ima i slučajeva da su neke novosagrađene džamije ostale sačuvane do danas upravo zbog toga što su — nakon odlaska islam, pučanstva i prestanka osmanlijske vlasti — bile pretvorene u kršćanske crkve.<br /> Spominje se da je nar. junak pop Mesić, nakon oslobođenja Like od Turaka 1689, upotrebio za crkve, osim džamije u Perušiću, još i džamije u Budaku, Bilaju i Ribniku. Jesu li navedene građevine bile građene kao džamije ili su prije bile crkve, danas se ne zna, kao što se ne zna ni za niz džamija koje su nestale u ratnom metežu za reokupacije Slavonije u drugoj pol. XVII<em> st.</em> Mnoga naselja u Hrvatskoj naglo su nakon tih događaja izmijenila svoj dotadašnji izgled pa ih samo još niz bakroreza prikazuje sa slikovitim vertikalama minareta. Sačuvan je niz srednjovj. arhitektonskih spomenika koji su bili upotrebljavani kao džamije; tako Šerklot-džamija, danas franjevačka crkva u Slavonskoj Požegi, za koju Čelebija kaže da je bila divna džamija. Od onih pak građevina koje su prvotno bile građene kao džamije, sačuvale su se — koliko je do danas poznato — tri: u Drnišu, Klisu i Đakovu. Te građevine, koje u Hrvatskoj zastupaju islam, graditeljstvo, održale su se nakon odlaska Osmanlija iz Hrvatske, jer su upotrebljene kao crkve (mala dž. u Vrgorcu porušena je prije nekoliko decenija). Sve su to tlocrtno četverokutne građevine nadsvođene kupolom. Dž. u Drnišu iz XVI<em> st.</em> — danas župna crkva sv. Ante — povodi se za manjim džamijama u Bosni. Glavni prostor pokriven je oniskom kupolom koju nosi osmerokutni tambur. Građena je od pravilnih klesanaca. Kapiteli i ugaone trompe ukrašeni su dekorativnim oblicima islam, graditeljstva, tzv. stalaktitima. Vitki kameni minerat, smješten na kraju Drniša, jedini je primjer te vrste arhitekture koji se u Hrvatskoj sačuvao do danas. Mala dž. u kliskoj tvrđavi (1537—38) opetuje oblike džamije u Drnišu. Od tri džamije koje su postojale u Đakovu, ostala je sačuvana<em> Džamija paše Ibrahima</em> — danas župna crkva Svih Svetih — pregrađena u doba klasicizma. Tlocrtno četverokutna jezgra nadsvođena je visoko ispetom kupolom koja je potpuno sačuvana pod crkvenim krovištem. Trompe su ukrašene plastičnim ornamentima stalaktita.<em> Nadži-pašinu džamiju</em> u Đakovu upotrebio je kao katedralu (nakon 1687) fra Nikola Ogramić-Olovčić, ali kako je u XVIII<em> st.</em> bila građena nova barokna katedrala, džamija je porušena.<br /> LIT.:<em> R. Lopašić,</em> Dva hrvatska junaka, Zagreb 1888. —<em> T. Smičiklas, </em>Dvjestogodišnjica oslobođenja Slavonije, Djela JA, 1891, 11. —<em> Gj. Szabo, </em>Spomenici turskog doba u Slavoniji, Novosti, 1929, 89. —<em>Lj. Karaman,</em> Pregled umjetnosti u Dalmaciji, Zagreb 1952. —<em> E. Čelebija</em>, Putopis — odlomci o jugoslovenskim zemljama, Sarajevo 1954, 1957. — <em>I</em>.<em> M. Zdravković,</em> Džamija i česma na Klisu, Naše starine, 1956. —<em> Isti,</em> Džamija, minare i tvrđava u Drnišu. Prilozi — Dalmacija, 1956, 10.<tab>A. Dt.</tab><br /> <strong>Bosna i Hercegovina.</strong> Kad u XV i XVI<em> v.</em> osmanski Turci zauzimaju Bosnu i Hercegovinu, oni imaju već izgrađen stil džamije brusanske škole, predstavljen potkupolnom džamijom koja se razvila pod utjecajem seldžučke džamije pod kupolom i vizant. potkupolne crkvene građevine. Tlocrt je kvadrat ili pravougaonik podijeljen stupcima i lucima na više kvadratnih polja pokrivenih kupolama. Potkupolne džamije u Bosni i Hercegovini mahom pripadaju najjednostavnijem kanonskom tipu osmanske džamije: kvadratični glavni molitveni prostor pokriven kupolom na pandantivma ili trompama posjeduje na ulaznoj strani jednostavan trijem sa tri, pet ili sedam lukova i s desne strane ulaza minaret. Takva dž. sastavljena je od čistih geometrijskih tijela: kubusa glavne mase sa malim prozorskim otvorima, prizmatičnog tambura, kupole u vidu polulopte i poligonalnog minerata. Kontrast zatvorenoj glavnoj arhitektonskoj masi kubusa je otvoreni trijem pred samim ulazom, a minaret predstavlja vertikalni akcenat.<br /> Iznalaženjem najboljih proporcijskih odnosa navedenih elemenata ostvarivana su najuspjelija arhitektonska rješenja. Do nas je taj tip došao u XV<em> v.</em> Od tridesetak ovakvih najjednostavnijih džamija pod kupolom u BiH, po arhitektonskoj vrijednosti naročito se ističu:<em> Ali-pašina džamija</em> (1561) i<em> Careva džamija</em> (oko 1565) u Sarajevu,<em> Aladža (»Šarena«) džamija</em> u Foči (1550 gradio Râmadanaga),<em> Karađozbegova džamija</em> (1557) i<em> Džamija Mehmed-paše Koske</em> (1612—18) u Mostaru,<em> Sinanbegova džamija</em> u Čajniču (1570),<em> Kalaun-Jusufpašina džamija</em> u Maglaju (1584) i <em>Hadži-Alijina džamija</em> u Počitelju (1563). Svega dvije džamije pod kupolom u BiH imaju razvedenije tlocrtno rješenje:<em> Gazi Husrevbegova džamija</em> u Sarajevu (1530) i<em> Džamija Ferhadbega Sokolovića</em> u Banjaluci (1579). Prva je ne samo najveća dž. u BiH i najznačajnija osmanska arhitektonska realizacija u BiH, nego veoma značajna građevina turske arhitekture s poč. XVI <em>v.</em> uopšte; ima glavni molitveni prostor produžen za još pola kvadrata: centralni dio pokriven je kupolom, a produženi dio polukupolom; bočno su dodata dva manja kvadratična potkupolna prostora. Ferhadbegova dž. se ističe svojom vitkošću i elegantnim proporcijama, neponovljenim u BiH,a njeno tlocrtno rješenje postalo je uprošćenije izostavljanjem bočnih prostora. Kod najvećeg broja bosansko- herc. džamija kupola leži na trompama, a kod malog broja na pandantivima. Pod kupolom je izveden poligonalni (najčešće osmougaoni) tambur u kome su probijeni prozori. Sve potkupolne džamije u BiH izgrađene su od kamena, a kupole od sedre ili opeke. Pokrivač kupole bio je od olova. U trijemu su prelomljeni lukovi, iznimno polukružni i vitičasti. Segmentni luk je primijenjen samo nad otvorom ulaza. U Bosni su fasade najčešće malterisane, ponekad oslikane (Aladža u Foči), a u Hercegovini dobro obrađeni klesanci ostaju nemalterisani. Obrada kamena za sve dekorativne detalje u Hercegovini je pomnija zbog obilja dobrih vrsta kamena miljevine (teèlija) i razvijenijega klesarskog zanata. Stalaktitni se ukras pojavljuje u trompama, na pandantivima, portalima, a naročito bogat je na mihrabima i s donje strane šerefata (balkon minareta). Prozori su maleni i raspoređeni u više redova: najdonji su pravougaoni sa željeznom rešetkom, a gornji sa završetkom u vidu prelomljenog luka. Minaret je uvijek od kamena. U donjem dijelu je kvadratnog ili osmougaonog presjeka, a u gornjem dijelu poligonalan, skoro valjkast. Usko konstruktivno stepenište ima funkciju ukrućenja. U interieuru bojena dekoracija primijenjena je u pravilu na glav. arhitektonskim elementima: trompama i pandantivima, mihrabu, minberu i mahfilu, a temelji se na primjeni karakterističnih turskih geometrijskih i biljnih ornamenata. Obradi podova, koji su daščani ili od kamenih ploča, ne obraća se naročita pažnja, jer se pokrivaju ćilimima. Graditelji nisu poznati; najvjerojatnije je da su to bili turski graditelji. Kao graditelj mnogih džamija spornije se mimar Sinan (1490—1588). Poznato je da su dalm. klesari učestvovali u gradnji velikog broja džamija. Iz Dubrovnika naručuje graditelja za džamiju 1719 Osman-beg iz Trebinja. Neke srednjovj. crkve bile su u XVI<em> v.</em> adaptirane u džamije, tako npr. crkva sv. Luke (kasnije<em> Careva džamija) </em>u Jajcu, samostanska crkva<em> (Fethija)</em> u Bihaću, franjevačka crkva <em>(Fethija džamija)</em> u Zvorniku i jedna gotička crkva<em> (Bijela džamija) </em>u Srebrenici. Samo jedna dž. odstupa od klasičnog tipa turske potkupolne džamije:<em> Azizija džamija</em> u Brezovom Polju (poč. XIX<em> v.),</em> koja stilski pripada turskom baroku, te po tome predstavlja arhitektonski izuzetak.<br /> Drugi manje značajniji tip džamije u BiH ima pravougaoni tlocrt. Građevina je nad drvenom tavanicom pokrivena četverostrešnim krovom, koji je u Bosni pokriven ćeramidom a u Hercegovini najčešće kamenim pločama. Strop glavnog prostora je ravan i dekorativno obrađen bojenim letvicama i daščicama. Izuzetno je krovna konstrukcija izvedena tako, da s donje strane stvara drveni svod<em> (Magribija džamija</em> u Sarajevu, sredina XVI <em>v.).</em> Zidani trijem potkupolne džamije zamjenjuje se drvenim trijemom. Ostali građevinski i arhitektonski elementi kod ovoga tipa isti su kao kod potkupolne džamije. Najznačajnije su džamije ovoga tipa: Magribija u Sarajevu,<em> Roznamedžina džamija</em> u Mostaru (1620) s bogatom dekoracijom u kamenu i<em> Sulejmanija </em>u Travniku (druga pol. XVI<em> v.).</em><br /> LIT.:<em> M. </em><em>Zarzicky, </em><em>E. </em><em>Arndt</em> i<em> Đ. Stratimirović,</em> Aladža-džamija u Foči, GZMBiH, 1883. —<em> E. </em><em>Stix,</em> Das Bauwesen in Bosnien und der Herzegovina, Wien 1887. —<em> Ć. </em><em>Truhelka</em>, Gazi Husrev-beg, GZMBiH, 1912.—<em>J</em>. <em>Pospišil,</em> Wie man in Bosnien Djamien baute, Der Bautechniker, 1916, 1. —<em>P. Knoll,</em> O muslimanskoj umjetnosti u Bosni, Književnik, 1929, 12. —<em> H. Kreševljaković,</em> Džamija i vakufnama Muslikudina Čerekčije, Sarajevo 1938. —<em> A. Aličić,</em> Livanjske džamije, Glasnik islamske vjerske zajednice, 1941. —<em> A. Bejtić,</em> Spomenici osmanliske arhitekture u Bosni i Hercegovini, Orijentalni institut u Sarajevu, 1953.<tab>H. R.</tab><br /> <strong>Makedonija.</strong> Dolaskom Turaka krajem XIV<em> v.,</em> na teritoriju Makedonije pojavljuje se islam, arhitektura, koja se razvija pod velikim uticajem vizantijsko-orijentalne arhitekture i domaće građevinske tradicije. U tom okviru je u toku XV i XVI<em> v.</em> izrađen velik broj objekata; od sakralnih najznačajnije su džamije. U prvo vreme Turci su postojeće hrišćanske crkve pretvorili u džamije (Sv. Sofija u Ohridu), ili su, rušeći postojeće crkve, na njihovim temeljima podizali džamije, npr. Klimentova crkva sv. Pantelejmona u Ohridu, nad čijim temeljima je sagrađena<em> Imaret- džamija.</em> Po svojoj arhitektonskoj koncepciji, džamije u Makedoniji predstavljaju uprošćeni tip džamije tursko-osmanlijske škole sa kvadratnim prostorom i tremom. Zidane su od kamena i opeke u naizmeničnim horizontalnim redovima, a zidovi se završavaju obično testerastim vencima od opeke. Pokrivene su kupolom ili običnom drvenom krovnom konstrukcijom. Fasade džamija su vrlo živopisne, što je postignuto upotrebom raznovrsnog materijala i načinom zidanja. Prostorna plastika kod ovih građevina nije dovoljno diferencirana; međutim, igrom jasnih oblika kupola postiže se izvesna dinamičnost, koja je potencirana vitkim minaretom. Plastična plitkoreljefna dekoracija susreće se kod obrade kapitela, portala mihraba, minbera, šerefeta-balkona na minaretu i trompi, i to u vidu geometrijskih ornamenata i stalaktita. Bojena dekoracija zastupljena je u interieuru, a kod nekih se, npr. kod <em>Šarene džamije</em> u Tetovu, nalazi i na samoj fasadi. Kod ove dekoracije zastupljena je stilizovana biljna i geometrijska ornamentika, a vrlo je čest i slikani pejzaž. — Najveći broj džamija građen je u Skoplju i Bitolju; od njih je jedan deo do danas sačuvan. Najstarija dž. koja i danas postoji,<em> Hadži Ksmova džamija</em> u Skoplju iz 1420, u toku vekova dosta je prepravljana. Druga je verovatno po redu<em> Sungur-Čaušova džamija</em> u Bitolju iz 1434 (nedavno porušena). Značajnije su džamije u Makedoniji, u Skoplju:<em> Sultan- Muratova džamija</em> iz 1436, obnovljena 1542,<em> Isak-begova džamija, </em>nazvana<em> Aladža-džamija</em> iz 1438,<em> Isa-begova džamija</em> iz 1475, koja se svojim dvema kupolama podseća na džamije u Bursi, <em>Burmali-džamija</em> iz 1495 (porušena 1924), koja je bila pokrivena trima podužnim-manastirskim svodovima, što je predstavljalo jedinstveni slučaj u našoj zemlji (ime je dobila po tordiranom minaretu),<em> Mustafa-pašina džamija</em> iz 1492 sa tremom izgrađenim u belom mermeru,<em> Jahja-pašina džamija</em> iz 1506 i druge; u Bitolju, pokraj spomenute Sungur-čaušove džamije, poznate su: <em>Isak-begova džamija</em> iz 1508,<em> Hajdar-kadija</em> iz 1561 i<em> Jeni-džamija </em>iz 1558; u Tetovu:<em> Šarena džamija</em> iz 1495, obnovljena 1785; u Štipu: džamija na brdu sv. Ilije; u Prilepu:<em> Bajrakli-bejova džamija</em> iz XV<em> v.</em> Kod ove poslednje, kao i na džamiji u Debru, nalaze se po dva šerefeta-balkona na minaretu, što predstavlja jedinstven slučaj u Makedoniji.<br /> Značajnije džamije, kao hist. arhitektonski objekt, stavljene su pod zaštitu zakona, a na nekima su izvršene konzervatorske i restauratorske intervencije. Najopsežnije su izvršene na džamiji Hajdar-Kadije u Bitolju 1960.<br /> LIT.:<em> G. Elezović,</em> Turski spomenici u Skoplju, Gl. SND, 1925, 1929. — <em>K. Tomovski,</em> Džamiji vo Bitola, Zbornik na Tehničkiot fakultet, Skoplje 1956 —57.<tab>K. To.</tab>",2,engleska.pdf,
ENGLESKA,199,"<strong>ENGLESKA</strong> (engl.<strong> Britain,</strong> srednjovj. tal. <em>Anglia),</em> otočna država u zap. Evropi, sastoji se od uže Engleske, Walesa, Škotske i sjev. grofovija Irske; od 1707<em> Ujedinjeno kraljestvo.</em><br /> Od — VIII<em> st.</em> naseljena keltskim plemenom Brita; — 55 započinje osvajački pohod Rimljana pod Cezarom. Rimljani zauzimaju veći dio otoka, i od 43 to je područje rim. provincija<em> Britannia;</em> u V <em>st.</em> Rimljani je napuštaju. Istodobno provaljuju različita germ. plemena koja se postepeno stapaju u narod <em>Anglosaksonaca.</em> Od IX <em>st.</em> učestaju ratne ekspedicije Normana u sjev. Škotsku; pred njihovom opasnošću udružuju se nesložna anglosaksonska plemena u jedno kraljestvo, koje za vrijeme Alfreda Velikog ponovo stječe juž. Englesku s Londonom. U XI <em>st.</em> dolazi do navala Danaca, koji nameću svoju dinastiju. Pošto su Anglosaksonci opet preuzeli vlast i konsolidirali državu, William, vojvoda Normandije, iskrcava se 1066 i pobjeđuje anglosaksonsku vojsku kod Hastingsa te se nameće za kralja. Postepeno dolazi do asimilacije Anglosaksonaca s pridošlicama, koji u Englesku unose franc. jezik (predominantan do XIV <em>st.)</em> i kulturu, no suprotnosti između anglosaksonskog starog plemstva i pridošlica, normanskih baruna, ostaju u toku nekoliko stoljeća. Normani uvode reforme u unutrašnjoj organizaciji; borba između papinstva i svjetovne vlasti odražava se u crkvenoj reformi. Postepeno se sužava kraljevska moć (Magna charta, 1215)· a afirmira se parlamentarni sistem: isprva na bazi plemstva, a kasnije prodire u zakonodavno tijelo i građanstvo. Seljaštvo je pod pritiskom velikih zemljoposjednika pa diže bune; one se proširuju i na gradove u doba ratova za očuvanje posjeda u Francuskoj koji su engl. vladarima pripali bračnim ugovorima. Nakon gubitka zapadnih franc. zemalja i dinastičkih borba dolazi do konsolidacije u vrijeme Henryja VIII i Elizabete. Engleska, koja je i do tada imala specifičan karakter, razlikuje se uslijed svoga položaja od evr. kontinenta u ekonomskom i kulturnom pogledu — nakon raskida s rimskom crkvom (1534) i pobjede nad španj. »nepobjedivom armadom« (1588) — orijentira se na ekspanziju na svjetskim morima. Osvajanje najbogatijih prekomorskih područja baza je blagostanja u zemlji. Iako je potkraj XVIII <em>st.</em> Engleska izgubila ist. dio Sjeverne Amerike, kulminaciju bogatstva i snage doseže pod kraljicom Viktorijom. U XX <em>st.</em> nastupa rastvaranje starog oblika kolonijalnog carstva, koje zamjenjuje slobodno udruživanje u <em>Britansku zajednicu naroda</em> pod vodstvom Engleske.<br /> Odijeljenost Engleske od kontinenta i saživljavanje raznovrsnih etničkih elemenata s različitim kulturnim orijentacijama uvjetovali su razvitak specifičnih oblika u lik. umjetnostima tijekom stoljeća.<tab>Z. Ša. </tab><br /> <strong>PRETHISTORIJA. </strong>Na nalazištima ist. obale Engleske (Cromer, Ipswich, Norwich) otkriveno je primitivno oruđe i oružje koje pripada najstarijoj paleolitičkoj kulturi <em>(Crag-kultura)</em>. Samo nešto mlađa evr. kultura nožića, <em>Clactonien</em>, nazvan je po nalazištu Clacton-on-Sea u ist. Engleskoj. U kontinuitetu ređaju se prethist. naselja u Engleskoj preko mezolitika (noviji nalazi u Star Carru s lijepim primjercima koštanih šiljaka kopalja i harpuna) do neolitika <em>(kulture </em><em>Windmill</em> i <em>Peterborough)</em> s jednostavnom, najčešće neornamentiranom keramikom i s grobovima tipa »long- barrow«. U neolitiku se počinju postepeno afirmirati utjecaji juž. Evrope koji se očituju u pojavi megalitičkih spomenika. U kasnom neolitiku zahvaća zemlju val kulture zvonolikih vrčeva koji dolazi iz jugozap. Evrope; pored toga očiti su u to vrijeme i utjecaji nordijske kulture. Na neolitik se nadovezuje kultura brončanog doba kod koje se, kao tipični oblici keramike, javljaju »cineraryurn«, »food-vessel« i »incense-cup«; ta je keramika ili neornamentirana ili ukrašena jednostavnim ornamentima, izvedenim ubodima i kosim urezima. Umjesto long-barrowa javlja se sada grobni tumui (»round-barrow«), unutar kojeg već dolazi katkad i primitivno oblikovana grobna komora. Među raznovrsnim i brojnim spomenicima megalitičke arhitekture ističe se <em>Stonehenge</em> kod Salisburyja, namijenjen vjerojatno ili solarnom ili sepulkralnom kultu. Brončano doba traje u Engleskoj do u ← VII <em>st.</em> kad se, u jugoist. dijelovima zemlje, javlja kao najstarija kultura željeznog doba <em>kultura All-Cannings-Cross.</em> Ona pokazuje dosta uske veze sa srednjoevr. kulturom grobišta sa žarama. Od kraja ←V <em>st</em>. počinje postepena infiltracija kontinentalnih Kelta pa se u prvoj pol.← III <em>st.</em> na bazi tradicija brončanog doba i novih kelt. utjecaja, razvija »inzularni keltski stil«. Taj stil dolazi najjasnije do izražaja u ornamentici na oružju, oruđu, posuđu (situla sa životinjskim frizom iz Aylesforda), ogledalima (Trelan Bahow) i nakitu (raskošne zlatne narukvice i torquesi iz Snettishama). Karakteristična je obilna upotreba emalja (štit iz Temze kod Battersea). Figuralna plastika je rijetka (figurica vepra iz Hounslowa). Poznat je niz kelt. naselja utvrđenih bedemima i rovovima (Old Oswestry, Cissbury Rings, Bagendon).<br /> <strong>RIMSKO DOBA. </strong>Rim. civilizacija ostavila je na tlu Engleske dosta spomenika, iako oni nisu toliko brojni ni tako reprezentativni kao u kontinentalnoj Evropi. Ističu se: St. Albans — <em>Verulamium</em> (bedemi, terme, raznovrsne građevine s ostacima zidnih slika), London — <em>Londinium</em> (bedemi, kule, mozaici, brojni manji nalazi, te značajan mitrej s bogatom figuralnom plastikom: grupa s Bakhom, glave Mitre i Serapisa), Mildenhall-<em>Cunetio</em> (bedemi), Dover (svjetionik), Chester i Silchester (urbanistički kompleksi), Caerleon (vojnički kastei), Goldmanchester i okolica (terme, kanali, nekropole, cesta), Holborough Knob (nekropola s olovnim sarkofazima), Farningham (vila s mozaicima i bistama) i dr. Najmonumentalniji spomenik rim. arhitekture u Engleskoj je <em>vallum </em><em>Hadriani</em>, građen u prvoj četvrti II <em>st.</em> a pojačan stoljeće kasnije (bedemi kule); tekao je od Wallsenda kraj Newcastlea do Bowness-on-Solwayja. Rim. okupacija zemlje nije uspjela uništiti pa čak ni asimilirati kelt. element. On se sačuvao kroz čitavo vrijeme rim. vladanja, a kelt. kultura postala je odlučan faktor u formiranju engl. umjetnosti u ranom Srednjem vijeku, kad su se u Engleskoj naselili Angii i Sasi (V <em>st.)</em> i formirali na njenu teritoriju nove državice.<br /> <strong>ANGLOSAKSONSKO DOBA. </strong>Anglosaksonski period engl. umjetnosti koji je trajao od V <em>st.</em> do normanskog osvajanja Engleske (1066) obilježen je jakim germanskim utjecajima, u prvom redu na području zlatarstva. U pogledu materijala uglavnom se mogu razlikovati dva područja. Jugoist. područje (pretežno Kent) razvija u V—VII <em>st.</em> kod nakita (fibule, kopče, privjesci, ukrasne pločice) izrazito germ. dekoraciju s bizant. i orijentalnim elementima; efekt ornamenata pojačavaju emalj i poludrago kamenje. Na ostalom području Engleske, pored germ. uočljivi su jaki utjecaji kelt. ornamentike i poneki elementi preuzeti iz provincijalne rim. umjetnosti. Poznati su nalazi nakita iz Kempstona i Dorchestera, a prije svega iz okolice Sutton Hoo-a (»blago kralja Ethelhera«, oko 660), te novi nalazi iz grobišta u Lymingeu koji pokazuju uske veze s kontinentalnim franačkim nalazima. Izrazito anglosaksonski karakter pokazuje, među ostalim, koštana kutijica (tzv. »Franks casket«, danas u British Mus., a jedan fragment u Mus. nazionale u Firenci). Potječe iz poč. VIII <em>st.,</em> a natpisi pisani runama tumače figuralne scene koje tematikom već pokazuju utjecaj kršćanstva. Među najzanimljivije spomenike plastike idu monumentalni kameni križevi memorijalnog i votivnog karaktera, značajni za Englesku i Škotsku jednako kao i za Irsku. Dekorirani su figuralnim (u prvom redu scenama i likovima iz Biblije i legenda) i ornamentalnim reljefima (najčešće motivi spirale, pletera i lozice), ukazujući pored anglosaksonskih još i na kelt., bizant. i orijentalne utjecaje. Za razliku od irskih, anglosaksonski križevi imaju dugački vitki okomiti krak koji se prema vrhu jako sužava (u presjeku gotovo kvadratičan) i relativno kratke horizontalne krakove. Ističu se lijepi primjerci u Bewcastleu (VII<em> st.,</em> sačuvana visina 4,30 <em>m</em>), Ruthwellu, Sandbachu, Ilkleyju i Thornhillu (X—XI <em>st.</em>). Da su takvi križevi bili prvobitno rađeni u drvu, vidi se očito kod križeva tipa »staff-rood« (pretežno sjev. Engleska). Nakon vikinških osvajanja u IX <em>st.</em> ti križevi postepeno preuzimaju elemente skandinavske umjetnosti. Mnogo ih ima u sjeverozap. Engleskoj; njihova je dekoracija postala uzor za ornamentalno ukrašivanje dovratnika na crkvama. Kameni križevi juž. Engleske približavaju se dekoracijom suvremenoj iluminaciji rukopisa. Zanimljivi spomenici kasne anglosaksonske plastike su reljefi katedrale u Chichesteru iz poč. XI <em>st.</em> Bjelokosni reljefi otonske umjetnosti poslužili su ovdje kao uzori majstoru koji je danu tematiku transponirao u forme anglosaksonskog likovnog izražavanja.<br /> Razvoj arhitekture ranog Srednjeg vijeka uvjetovalo je nekoliko faktora: stara kelt. tehnika građenje u suhozidu s pseudosvodovima, ant. masivno građenje i, kao najmlađi faktor, germ. drvena arhitektura. Iako su Anglo—saksonci ubrzo preuzeli rim. način građenja, ipak su pored njega sačuvali tradicionalnu drvenu arhitekturu (crkva u Lindisfarneu, oko 635) koja se održala kroz duga stoljeća (crkva u Greensteadu, 1013). U kasnijoj kamenoj arhitekturi mnogi elementi (okviri, stupovi i dr.) još podsjećaju na drvenu arhitekturu (zvonik crkve u Earls’ Bartonu; crkve u Monkwearmouthu 674, Ecombu, Deerhurstu 1056). Tlocrti su jednostavni, a brod je veoma dugačak (kod crkve u Brixwortu iz VII<em> st.</em> duljina broda s prezbiterijem iznosi više od trostruke njene širine); za crkvu u Hexhamu kaže jedan suvremeni izvor da je »immensae longitudinis et altitudinis«. Među sačuvanim crkvama ističu se St. Martin u Canterburyju i crkve u Brixworthu (bazilika s polukružnom apsidom) i u Bradford-on-Avon iz VII<em> st.</em> Barem neke od crkava bile su dekorirane zidnim slikama i vitrailima. Već u merovinško doba čuveni <em>vitri factores</em> iz Galije dolazili su da rade u Engleskoj (Monkwearmouth); poznato je da je biskup Wilfrid od Yorka (treća četvrt VII <em>st.)</em> dao u svojoj katedrali izvesti zidne slike i vitraile.<br /> U okviru anglosaksonske umjetnosti posebno mjesto zauzimaju iluminirani kodeksi. Sistemom dekoracije i bogatstvom ornamentike oni tvore grupu koja se bitno razlikuje od kontinentalnih iluminiranih rukopisa (u prvom redu franačkih) i u kojoj dolaze do izražaja kelt. i anglosaksonski utjecaj, a kasnije i skandinavski. U Lindisfarneu kod Durhama razvila se minijatorska škola. U njoj je iluminiran potkraj VII ili u poč. VIII<em> st.</em> čuveni »Evangelijarij sv. Cuthberta«. Ornamentika mu je izrazito irska, dok se kod figura evanđelista jasno očituje utjecaj Rima s kojim Engleska u merovinško doba održava veze. Minijaturno slikarstvo u IX i u poč. X<em> st.</em> pokazuje zastoj; poznato je relativno malo rukopisa, a i ti ne dosežu ni izdaleka kvalitet evangelijarij a iz Lindisfarnea. Tek oko pol. X<em> st.</em> doživljava minijaturno slikarstvo nov cvat u djelima <em>Winchesterske </em><em>škole</em> koja se razvila djelatnošću biskupa Aethelwolda. Najvažnije djelo škole je raskošno iluminirani »Aethelwoldov benedikcional« (treća četvrt X<em> st.</em>). Stil figuralnih kompozicija upućuje na kontinentalnu Evropu. Djelatnost škole proteže se duboko u XI<em> st.,</em> a za čitavu je grupu rukopisa karakteristična njena ovisnost o kasnokarolinškom minijaturnom slikarstvu i sitnoj bjelokosnoj plastici. Posebno značenje za razvoj minijatura rađenih u crtežu perom u X i XI<em> st.</em> imala je<em> Reimska škola; </em>glav. djelo te škole, »Utrechtski psaltir«, bilo je u Engleskoj nekoliko puta kopirano; jedna kopija rađena je u <em>Canterbuyjskom </em><em>skriptoriju.</em> Stil anglosaksonskih minijatura održao se do sredine XI<em> st.</em> Njihov je utjecaj prešao granice Engleske; poneki franc. kodeksi (npr. »Evangelijarij opatije St. Bertin«) daju dojam da su ih radili doseljeni engl. minijatori.<tab>M. Šr.</tab><br /> <strong>OD DOLASKA NORMANA DO KRAJA SREDNJEGA VIJEKA.<br /> Arhitektura.</strong> Razvoj historijskih zbivanja, povezan s padom Engleske pod vlast Normana (1066), snažno se odrazio u domeni općega kretanja i sazrijevanja ranosrednjovj. arhitektonske koncepcije. Kolebanja u upotrebi drva (»Opus Scoticum«, »Mos Scotorum«) i kamena kao građevnog materijala, kao i razlike u osnovnom rasporedu arhitektonskih prostora i masa vidljive su tijekom X i XI<em> st.</em> u samostalnom (kružni zvonik u Brechinu), nadozidanom (Kevinova crkva u Glendaloughu) ili prigrađenom (»Stara crkva« na obali u Deernessu) položaju zvonika, potiskuju određenija nova prostorna i konstruktivna rješenja, koja se nadovezuju na bazilikalnu shemu anglosaksonskih crkava prekrivenih tradicionalnim konstruktivnim sistemom drvenih stropova. Raznolikost dotadašnjega spontanoga kreiranja zamjenjuje postepeno tipski način izgradnje. Graditelji koji u pratnji normanskih knezova dolaze u Englesku prilagođuju veoma vješto elemente normansko- romaničkoga stila anglosaksonskoj tradiciji, te tako nastaje sinteza nazvana <em>Normans</em><em>ki stil.</em> Osnovne su karakteristike toga stila, najsnažnije izraženog u monumentalnom sakralnom graditeljstvu: formiranje naglašeno longitudinalnog bazilikalnog prostora presječenog obično dvobrodnim transeptom i završenog pravokutnim ravnim korom, čime nastaje izraziti križni bazilikalni tlocrt (nad njegovim se križištem uzdiže snažan toranj odsječenog horizontalnog kruništa — najmarkantnija dominanta u općem rasporedu kompozicije masa); masivna konstrukcija ziđa, kvadratičnih i razvedenih stupaca te niskih i širokih okruglih stupova koji se završavaju jednostavnim ili poligonalnim kockastim kapitelima, kod čega razvedenost stupaca, pilastara i stupova nije povezana s primjenom drvene stropne konstrukcije (u XI <em>st. </em>još nije nadsveden nijedan veći srednji brod bazilike); izvedba velikog prozorskog otvora na pročelju kojim se osvjetljuje izduženi bazilikalni prostor; izgradnja prostornih kripta, te konačno razvoj specifičnog ornamentalnog ukrasa, koji se sastojao od krutih pravocrtnih linijskih elemenata sastavljenih u sistem cik-caka, dijagonalne mreže romba, pravokutnog nazupčenja i ljusaka uz rijetku primjenu biljnih motiva.<br /> Izgradnja mnogih engl. katedrala započinje u doba razvoja Normanskog stila, kome pripadaju prostrane kripte u Gloucesteru, Winchesteru i Worchesteru, te kripta i zvonici katedrale u Canterburyju (izgradnja počinje oko 1070). Prostor ovih kripta podijeljen je snažnim okruglim stupovima u polja prekrivena masivnim križnim presvođenjem. Veliki bazilikanı objekti (kojih su brodovi podijeljeni stupcima) u Winchesteru, Elyju, Norwichu i Peterboroughu bili su prekriveni drvenim stropom. Najznačajniji objekt ovoga razdoblja, katedrala u Durhamu, predstavlja baziliku koje je prostor podijeljen naizmjeničnim nizom raščlanjenih stupaca i masivnih okruglih stupova povezanih polukružnim lukovima, prekriven je presvođenjem (1093-1128), adaptiranim (1233) u sistem šiljastog križnog rebrastog svoda. Homogenost unutarnjeg prostornog dojma, jednostavnost i snaga konstruktivnih elemenata i jasnoća dekorativnog obogaćenja stupova i likova karakteriziraju ovaj objekt, kome je na zap. pročelju prigrađena jedinstvena romaničkim svodom prekrivena galileja (predvorje).<br /> Neposredni kontakti s područjem Francuske doveli su do veoma ranog razvoja gotičkog stila u arhitekturi Engleske. Međutim, specifičnosti održavane na podlozi tradicije konstruktivnih i dekorativnih oblika normanske arhitekture toliko su snažne, da razvoj gotike u Engleskoj kroz sve tri faze — ranoengl. <em>(early </em><em>english),</em> dekorativnu <em>(decorated style)</em> i vertikalno razigranu ili perpendikularnu <em>(perpendicular </em><em>style)</em> — ostaje samostalan, bliži normanskom nego franc. gotičkom izrazu. U izgradnji sakralnih objekata zadržava prednost produljena trobrodna bazilika, prostorno obogaćena više puta čak sa dva nepravilna dvobrodna transepta. Raščlanjivanje arhitektonskoga korpusa do punog konstruktivnog skeleta na području Engleske ne postoji. Primjena mrežišta, raščlanjenih stupova i sistema potpornjaka vrlo je suzdržljiva; razvedena profilacija stupova nije u cijelosti povezana sa sistemom gotičkog rebrastog svoda. Smisao i sklonost sjevernjaka, da sklad oblika doživljuje u apstraktnim kombinacijama ornamentalnih motiva, očituje se u engl. gotici s jedne strane u aplikaciji ornamentalne mreže (retardiranog normanskog ili gotičkog tipa) kojom je bogato prekrit jasan i gotovo kubičan korpus objekta, a s druge strane i u usvajanju dekorativnog raščlanjivanja rebara svoda; time se vrlo rano potiskuje sistem jednostavnoga križnog svoda i zamjenjuje se zvjezdastom, mrežastom ili lepezastom konstrukcijom presvođenja, koja ostaje karakteristična za zrelu i kasnu engl. gotiku. Opća tendencija razvoja gotike na tlu Engleske ne teži za pročišćenjem konstruktivne jezgre (sastavljene od stupova, kontrafora i svodova) kao nosioca napetih membrana polihromnih vitraila; ona ostaje kod principa izgradnje masivnog ziđa s oskudno razvijenim gotičkim skeletnim konstruktivnim elementima, ali uvodi bogatu primjenu ornamentalne dekoracije koja kulminira u fazi <em>Perpendikular</em><em>no</em><em>g </em><em>stila</em> u detaljima razigrane mreže rebara na svodu i mreže kamenih stupica na pročeljima i u prozorima. U općoj dispoziciji arhitektonskog korpusa i nadalje dominira masivan zvonik nad križištem srednjega uzdužnog broda i glav. transepta, dok su zvonici na pročelju sekundarnog značenja.<br /> Direktan upliv franc. gotike vrlo je rijedak; on se očituje primjerice kod nove izgradnje požarom uništenog ist. dijela katedrale u Canterburyju (1174, glavni brod dovršen 1411) izvedene po uzorku na katedralu u Sensu, kod koje se pojavljuje polukružni završetak kora i deambulatorij. Očituje se i kod ranogotičke obnove (započete 1184) katedrale u Chichesteru, kod koje se pojavljuju istaknuti kontrafori, te kod (kasnije izravnanog) završetka kora katedrale u Lincolnu, kod kojega položaj triju radijalno situiranih korskih kapela podsjeća na raspored katedrale u Chartresu. Kod izgradnje uzdužnih brodova katedrale u Lincolnu (1209—35) pojavljuje se po prvi put novi tip presvođenja sa zvjezdastim rasporedom rebara, čime je obilježena prekretnica u razvoju gotičke konstrukcije na ovome tlu. Francuski utjecaj očitovao se i kod izgradnje monumentalne Westminsterske opatije u Londonu (1245—1300) u izvedbi poligonalnog završetka kora, deambulatorija, niza kapela i konstruktivno primijenjenog sistema potpornjaka. Po uzoru na Sainte Chapelle u Parizu bila je podignuta kapela sv. Stjepana (nije očuvana) u kraljevskom dvoru u Westminsteru. Jasne karakteristike engl. rane gotike očituju se u katedrali u Salisburyju (izgradnja započinje 1220 a završava se u XIV <em>st.</em>); njezina je dugačka (140 <em>m</em>) trobrodna jezgra presječena sa dva dvobrodna transepta, a plošno-ornamentalno shvaćeno rješenje dolazi do izražaja na vanjštini korpusa nadvišenog dominantnim zvonikom nad križištem (rijedak primjer šiljastog završetka). Ovome razdoblju pripada pored spomenute katedrale u Lincolnu i katedrala u Wellsu.<br /> Karakteristike tzv. dekorativne faze najljepše se očituju kod katedrale u Exeteru (1327—69) u bogatoj shemi konstrukcije svodova i raščlanjivanja stupova i potpornjaka, te kod centralnog oktogona i <em>Lady-Chapel </em>(Bogorodičina kapela) u Elyju kao i kod izgradnje Lady-Chapel u Wellsu; kod njih dominira naglašeni vertikalizam konstrukcije, raščlanjenog pročelja i šiljastih prozora. — Prijelaz u perpendikularni stil ostvaren je u katedrali u Winchesteru (1393—1404), kod koje se prozorska rešetkasta mreža kamenih stupica protegla kao dekorativni motiv preko zidova, a lepezasti se sistem rebara na svodu spaja u ovješenom završnom kamenu. Najbujniji domet razigranosti u ovom razdoblju pokazuje kapela Henrija VII u sklopu Westminsterske opatije (1502—20); na svodu ove kapele dominira dekorativna igra lepezastog rasporeda rebara, koja se završavaju u stalaktitskoj koncepciji ponirućih zaglavnih kamenova nalik na lijevak. Specifičan stariji način prekrivanja prostora drvenom stropnom konstrukcijom u ovom se razdoblju ponovno pojavljuje u razigranom obliku kod Marijinih crkava u Oxfordu i Cambridgeu te kod crkava u Melfordu i Lavenhamu.<br /> Na području Škotske, gdje katedrala u Glasgowu predstavlja stroge oblike engl. gotike, varijanta perpendikularnog stila nije bila nikada prihvaćena. Međutim, u manjim objektima, kao što je kapela u Rosslynu (druga pol. XV <em>st.), </em>pojavljuje se izrazito dekorativno shvaćanje aplikacijom u kamenu klesanih vegetabilnih motiva koji obavijaju stupce. Vrlo lijepa konstruktivna rješenja lepezastih svodova i bogata obrada prozorske rešetke nalaze se na mnogim trijemovima prigrađenim uz katedrale u Salisburyju, Gloucesteru (1351—77) i Durhamu (1400—80), a razvijeni tip zvjezdaste konstrukcije svoda, koju u središtu podupire jedan stup, imaju kapitulske dvorane (pretežno poligonalnog tlocrta) u Lincolnu, Wellsu, Lichfieldu, Yorku i Westminsteru.<br /> U stilu razvijene gotike izgrađuju se, u fazi naglog prosperiteta nauke i nastave, mnogi objekti univerziteta i koledža u Winchesteru, Cambridgeu i Oxfordu. Počeci perpendikularnog stila došli su do izražaja u kapeli biskupa Wykehama podignutoj u sklopu New Collegea u Oxfordu, dok zreloj fazi toga stila pripada kapela u sklopu Kings Collegea u Cambridgeu. — Pojedinačni detalji normanskog i gotičkog stila postoje i na velikom broju tvrđava i zamaka (burgova) iz toga vremena. Kako je njihova opća karakteristika masivnost i kubičnost, to se na ravnim plohama njihova korpusa kao i u presvođenjima pojedinih prostorija pojavljuju samo izolirani stilski konstruktivni i dekorativni elementi; to je vidljivo npr. kod tvrđave u Caernavonu, Warwicku, Conwayu, Bodiamu, Scarboroughu, Londonu (Tower), Doveru, Norwichu, Heddinghamu, Rochesteru i Barburghu, a održava se sve do vremena kasne gotike kao primjerice kod Tattershall Castlea.<tab>A. Moh.</tab><br /> <strong>Skulptura.</strong> Življa umjetnička aktivnost koja je općenito uslijedila nakon normanskih osvajanja u XI <em>st.,</em> a posebno potreba za reprezentativnim ukrasom brojnih crkava koje nastaju u to vrijeme, uvjetovala je i pojačanu kiparsku produkciju. Poput arhitekture, i najranija dekorativna plastika Engleske u svom osnovnom izrazu i u načinu grupiranja skulpture oko portala slijedi u početku uzore franc. normandijskih crkava; to je dovelo engl. skulpturu na stanovito vrijeme u ovisnost o umjetničkim oblicima kontinenta; ovi su utjecaji najjači na jugoistoku Engleske. Nasuprot tome kontinuitet stare anglosaksonske tradicije na zapadu zemlje poslužio je kao baza za velik i samostalan uspon engl. skulpture u XIII <em>st.</em> i za formiranje umjetničkog izraza nacionalnih obilježja.<br /> Najraniji primjeri srednjovj. monumentalne plastike javljaju se u Engleskoj oko 1100 u dva reljefa (»Uskrsnuće Lazara« i »Opraštanje Krista od Bogorodice«) na katedrali u Chichesteru. Juž. portal katedrale u Elyju i zap. portali crkava u Rochesteru i Barfrestonu su iz nešto kasnijeg vremena i predstavljaju osrednje radove, dok solidniju izvedbu pokazuje bogati ukras juž. portala nedovršene crkve u Malmesburyju (reljefi s biblijskom tematikom, prikazi životinja i mjeseci, blizi reljefima iz Moissaca u Francuskoj), te ist. portal crkve u Rochesteru sa statuama u obliku stupova. Suprotno spomenutim radovima u kojim prevladavaju franc. utjecaji, reljefni friz na zap. fasadi katedrale u Lincolnu veže se uz domaću umjetničku tradiciju i služi kao uzor raskošnoj dekoraciji katedrale u Wellsu. Dolaskom na prijestolje Henryja III (1216—1272) fasade engl. crkava dobivaju sve bogatiji plastični ukras i to na način koji — tvoreći karakterističan tip »paravanske« fasade — otkriva ukus stran francuskom i znači afirmaciju autohtonog anglosaksonskog duha. Ovaj tip dekoriranja pokazuju katedrale u Salisburyju, Lincolnu i Lichfieldu, Exeteru, Worcesteru i Herefordu. Najizrazitiji je primjer zap. fasada katedrale u Wellsu (oko 1250) s nizovima figura pod baldahinima i s reljefima koji u većini pokazuju romaničku stilizaciju, dok je reljef Madone među anđelima s glavnog portala (konac XIII <em>st.)</em> u impostaciji tijela i tretiranju draperija gotičkog tipa.<br /> Gotička skulptura Engleske općenito je u izrazu suzdržanija od kontinentalne; ona postiže svoj najviši domet u drugoj pol. XIII <em>st.</em> u smirenim, oplemenjenim i ponešto izduženim figurama. Najljepši su primjeri ovog zrelog stila 30 reljefa s anđelima pod prozorima kora u Lincolnu; u tom su načinu rađene i oštećene statue na fasadi katedrale u Lichfieldu. Nasuprot ovoj skulptorskoj školi koja prevladava na širokom području, u vrijeme Henryja III postoji i tzv. »londonska škola« s centrom u Westminsteru, koja u razvedenijem obrisu i rafiniranosti oblika otkriva franc. utjecaje (reljefi s anđelima na 4 ugla transepta westminsterske katedrale, oko 1250).<br /> U početku XIV <em>st.</em> u engl. skulpturi prevladava slikoviti, manirirani način a zatim nastupa zastoj i postepeni pad, koji se očituje najprije u omekšavanju i rasplinjavanju oblika oko 1350 (skulpture predvorja katedrale u Exeteru), a zatim u sve većoj ukočenosti i tvrdoći prema kraju stoljeća (kapiteli križišnog tornja katedrale u Elyju iz 1342; Galerija kraljeva u Lichfieldu i Lincolnu). Isti se proces odvija i na sitnoj dekorativnoj plastici, koja je u XIV <em>st.</em> sve brojnija u unutrašnjosti crkava (York, Wells, Southwell, kapela Bogorodice u Elyju). Pošto je oko 1400 u arhitekturi nastupila dominacija perpendikularnog stila, plastični ukras pomaknut je s vanjskih zidova u unutrašnjost; najčešće se javlja na raskošnim oltarnim zidovima kao u katedrali St. Albans (1448) ili u kapelama koledža u Oxfordu.<br /> Osim na fasadama crkava skulptura dolazi do izražaja i u brojnim nadgrobnim pločama s likovima pokojnika. Većina ovih spomenika iz starijeg doba izvedena je u mramoru; u vrijeme Henryja III česta je bronca, a od konca XIII <em>st. </em>prevladava alabaster. Bez obzira na to, što je plastični izraz ovih radova djelomično uslovljen karakterom materijala, oni u općim crtama slijede istu stilsku evoluciju kao i skulptura na fasadama crkava. Najstarije su ploče biskupa Rogera (umro 1139) i Jocelyna (umro 1184) u Salisburyju. Za Henryja III grobna plastika vrlo je raširena i doseže visoku tehničku i portretnu zrelost (ploča nadbiskupa Graya u Yorku, kralja Johna I u Worcesteru). Osobito su brojne ploče vitezova najčešće u oklopima i u karakterističnom stavu prebačenih nogu; medu najstarije idu ploče u Temple Church u Londonu (oko 1200). Najljepši su primjeri grobne plastike zrelog XIII <em>st.</em> brončane statue Henryja III (1272) i kraljice Eleonore (1290), radovi <em>W. Torrella,</em> te nekoliko drugih s veoma izražajnim fizionomijama (Aymer de Valence, 1323) u Westminsterskoj opatiji. Mekani način XIV <em>st.</em> zastupan je u mladenačkoj figuri Johna of Eltham (1334) i u sarkofagu s likovima dvoje djece Edwarda III, dok se ukočeni stil s konca XIV <em>st</em>. javlja u grobnici Edwarda III (1377), također u Westminsterskoj opatiji. Među najvrednije radove u alabastru ide grob Edwarda II (1327) u Gloucesteru te više grobnih spomenika u Wellsu, Elyju i Canterburyju.<strong><br /> </strong>Monumentalna skulptura u Engleskoj u XV <em>st.</em> ograničena je i nadalje gotovo isključivo na nadgrobne spomenike; kvalitet njihove izradbe postepeno opada, a figure redovno ne prikazuju više portretni lik pokojnika nego izdužene i ukočene bezlične figure često sa sklopljenim rukama. Postepeno u toku XV <em>st.</em> jačaju flam. utjecaji, koji će oko 1500 postati dominantni.<strong><br /> </strong>U poč. XV <em>st.</em> nastaje grob Richarda III (umro 1399) i njegove žene (radovi <em>N. Bokera</em> i <em>G. </em><em>Presta)</em> u Westminsterskoj opatiji. Naturalističke tendencije XV <em>st.</em> očituju se u figuri biskupa Williama of Wykeham (1404) u Winchesteru, u raskošnim grobovima Henryja IV i njegove žene (1437) u Canterburyju, a osobito u brončanoj statui R. Beauchampa (1439) u Warwicku.<strong><br /> </strong>Značajni spomenici skulpture XV <em>st.</em> su i brojne figure nastale 1437—50 u kapeli Henryja V u Westminsterskoj opatiji, dok su figure iz kapele Henryja VII vjerojatno iz XVI <em>st.</em><strong><br /> </strong>Pored monumentalne skulpture postoje i brojna druga djela srednjovj. sitne plastike; male krstionice od kamena iz XI i XII <em>st.</em> održavaju u tipu dekoracije anglosaks. tradicije; brojni su zatim radovi u alabasteru (reljef »Polaganje u grob« iz XIV <em>st.,</em> Victoria and Albert Mus.), u slonovoj kosti (»Madona«, iz 1340; »Poklonstvo mudraca«, Victoria and Albert Mus.), a osobito zlatarstva čija je bogata produkcija prekinuta normanskim osvajanjima i ponovno se razvija tek u XII <em>st.</em>; iz tog je vremena pozlaćeni svijećnjak s interesantnim reljefima u South-Kensington Mus. u Londonu.<tab>Ž. D.</tab><strong><br /> Slikarstvo.</strong> Normanski osvajači naišli su na znatno razvijeno slikarstvo, koje je pokazivalo specifične oznake: keltsku ornamentiku, linearnost i srodnost s irskom iluminacijom. Novo polit. stanje omogućilo je jaču penetraciju franc. slikarske orijentacije, naročito iz sjev. pokrajina. U postojeće skriptorije ulaze novi predlošci i formule, primjenjuju se nove knjige predložaka. Tek nakon prodora Normana počinje romanički lik. izraz jače dobivati na značenju, ali i taj je zaokret tek saživ1javanje ranije tradicije s dostignućima s kontinenta. Ta će asimilacija — uz povremeno prevladavanje tradicije ili novatorskih elemenata normanske, francuski inspirirane umjetnosti — trajati do u XV <em>st. </em>Normanski majstori-pisari unose franc. svečanu maniru iluminiranja — a slikarstvo se u toku kasnijeg Srednjeg vijeka u Engleskoj najmarkantnije manifestira upravo u iluminaciji — pa se postepeno mijenja način iluminatora: na lagani grafički stil anglosaksonske epohe nakalamljuju došljaci težak i raskošan stil kontinenta, koji se izražava u gustom namazu gvašem. U starije je vrijeme iluminacija imala zadatak da dekorativnim elementima ukrasi tekst; nakon prodora Normana sve se češće infiltrira minijaturna ilustracija, koja pisano slovo prati i objašnjava prikazima zbivanja. Anglosaksonska je iluminacija u slikovitim prikazima upotrebljavala raznobojne tinte, a strogi grafizam ublaživala laviranjem. Novi je smjer preuzeo tradicionalnu ritmičku linearnost, ali je uveo žarke boje i reprezentativan način prikazivanja. Na djelovanje škola iz vremena prije Osvajanja nastavljaju se nove iluminatorske škole, ili se stare škole orijentiraju u novom smjeru. U toku četiri stoljeća formirali su se neki centri iluminatorskog umijeća, kojima dominiraju jake ličnosti. Slijed političkih promjena održava se i u stvaranju novih žarišta kao i u učestalom preuzimanju uvijek novih pobuda i inspiracija s kontinenta. Dominantno je područje iluminacije jugoist. Engleska (London tek u XIV<em> st.</em> preuzima jedno od vodećih mjesta); uz velike biskupske rezidencije i u nekoliko samostana razvija se najživlja djelatnost minijaturista, najvećim dijelom anonimna (tek je nekoliko iluminatora tada poimenice poznato).—Sačuvano je vrlo malo zidnih slika (koje se većinom mogu datirati i atribuirati komparacijom s rukopisnim knjigama), a gotovo se ništa ne zna o domaćoj produkciji slika na ploči, jer su upravo one bile najviše na udaru ikonoklazme Henryja VIII. Bogatstvo i specifičnost slikarske djelatnosti može se rekonstruirati samo prema iluminiranim kodeksima i izvanrednim ansamblima crkvenih vitraila.<br /> <strong>Rana romanika</strong> (1066 — oko 1100) dolazi do izražaja tek nakon iskrcavanja Normana i bitke kod Hastingsa. Počeci nove umjetnosti dobili su svoju epopeju u monumentalnoj »tapiseriji kraljice Mathilde« (Beyeux tapestry, posljednja četvrt XI <em>st.</em>), na kojoj su šarenom vunom izvezeni na 70<em> m</em> dugoj lanenoj tkanini prikazi glavnih događaja koji su se dešavali oko normanske invazije. Nije poznato, da li je ovo značajno djelo (sada u biskupskoj palači u Bayeuxu) anglosaksonskog ili normanskog porijekla. — Iluminacija, iako i po kvaliteti i po kvantiteti ograničena, pokazuje već u ovo vrijeme paralelno održavanje anglosaksonskog i normanskog elementa u slikarstvu.<br /> <strong>Romaniku</strong><em> XII st.</em> predstavljaju skriptoriji koji ubrzo stječu visok stepen majstorstva; radovi koji u njima nastaju mogu se mjeriti s najboljim tadašnjim ostvarenjima iluminacije na kontinentu. Dok nije došlo do potpunog saživljavanja, dominira još linearan, nježno obojen crtež anglosaks. tradicije. S kontinenta sve jače prodiru novi utjecaji, koji se odražavaju u knjigama religioznog sadržaja: Albani Psalter, Život sv. Edmunda, 4 biblije velikog formata (Bury St. Edmunds, Dover, Lambeth i Winchester) i 4 velika psaltira (Landsdowne, Eadwine, Winchester, Glasgow). Do kraja stoljeća razvijala se iluminacija do monumentalnih razmjera (biblija iz Winchestera, rad tzv. Majstora Morganova lista). Anglosaksonska crtana kontura dobiva u XII<em> st.</em> i plasticitet (bizant. utjecaj) draperijom, pozom i gestom; figura postaje dinamična i živa. U tom su razdoblju najznačajniji skriptoriji: <em>Durham</em> (tradicionalna animalistička dekoracija i pleter, neznatan broj ljudskih likova; kod kasnijih rukopisa prevladava normanski kontinentalni način), <em>Bury St. Edmunds</em> (bogatstvo i sjajna boja; crtež uokviruje bordura; likovi savijeni u blagom luku s draperijom koja je priljubljena uz tijelo — tzv. »vlažna draperija«), te<em> druga škola </em><em>Winchestera</em> (ritmična kaligrafija u crtežu; plosnate figure koje daju dojam lebdenja; akantov motiv preuzet od karolinške iluminacije; raznovrsne fantastične životinje u bestijarijima, koje se javljaju sve češće; linearnost kontura prema obojenim plohama daje dojam pregrada kod cloisonné-emalja). Potkraj stoljeća psaltiri sve više dobivaju prednost pred biblijama; sve su češći bestijariji i apokalipse, koji omogućuju umjetnicima da slobodno razvijaju fantaziju a često prelaze i u područje satire i groteske.<br /> <em>Zidno slikarstvo</em>, iako zaostaje za visokim rezultatima kontinenta (Saint-Savin, Oberzell i dr.), ukazuje na franc. utjecaje koji su dominantni do u XV <em>st</em>., kao i na srodnost s istovremenim iluminacijama. »Vlažna draperija« pojavljuje se na zidovima kapela sv. Anselma i sv. Gabrijela katedrale u Canterburyju, u crkvi sv. Marije u Kemplyju (Gloucestershire) i u opatijskoj crkvi u Claytonu (Sussex).<br /> <strong>Trinaesto stoljeće</strong> znači potpunu afirmaciju novog stila — gotike — koji prodire iz Francuske. Razvoj slikarstva gotovo je identičan s razvojem arhitekture. Kao što je engl. gotika našla u arhitekturi svoj specifičan izraz, tako je i slikarstvo slijedilo prijelaz u novu lik. formulaciju. Nova koncepcija dobiva naročito tipičan element: naturalističku interpretaciju, koja predstavlja suprotnost bizantskoj tradicionalnoj shemi, uobičajenoj i u engl. iluminaciji. Analogno sukobu između kralja Henryja III (čija je vladavina obilježena prodorom stranih utjecaja u polit, život Engleske) s jedne strane, te baruna, seoskog plemstva, dijela klera, oxfordskog univerziteta i probuđenoga građanstva s druge strane, javlja se sukob između dvorske škole iluminacije (koja predstavlja infiltraciju novih utjecaja s kontinenta), te samostanskih skriptorija (koji nastoje održati živom u to vrijeme već uvriježenu anglosaksonsko-normansku tradiciju). U ovo je vrijeme već poznato više iluminatora poimence <em>(Jean de St. Omer, Petrus de </em><em>Hispania, </em><em>William </em><em>of Florence),</em> a u to razdoblje ide i djelatnost najznačajnijeg minijaturista srednjovj. Engleske, <em>Matthewa Paris</em> (oko 1217—1259), osobnog prijatelja kralja Henryja III; M. Paris bio je diplomat, graver zlata i kartograf. Pod njegovom upravom doživljava skriptorij St. Albans svoj najviši uspon, ali i preorijentaciju na umjereni »dvorski stil«.<br /> Uz dvorski stil internacionalnog karaktera pojavljuju se u pučkom stilu brojne iluminirane kronike, apokalipse i bestijariji, a u psaltirima stavlja se ispred tekstovnog dijela psalama niz minijatura sa scenama iz Svetog pisma. — Najmonumentalniji izraz engl. gotičkog slikarstva, vitraili, u katedralama u Canterburyju (rano XIII <em>st.,</em> srodni onima u Chartresu) i Lincolnu — pod očitim franc. utjecajem — nose iste stilske oznake kao i iluminirani rukopisi; vitraili katedrale u Exeteru (rano XIV <em>st</em>.) u cijelosti su importirani iz Rouena. — Henry III posjećuje 1254 Pariz te je toliko impresioniran ljepotom Sainte Chapelle, da je želi prenijeti u London. Njegovo oduševljenje za franc. umjetnost imalo je za posljedicu odlazak franc. slikara <em>Jeana </em><em>de St. Omer</em> u London. Njemu neki pripisuju zidnu sliku »Ste Foy« u revestijariju Westminsterske opatije zbog sasvim franc. shvaćenog monumentalnog lika svetice. U istoj crkvi predstavljaju slikarstvo s kraja XIII <em>st.</em> likovi sv. Tome i sv. Kristofora, rađeni slobodnije i uže povezani uz autohtonu tradiciju minijature. Slijedeća grupa zidnih slika te crkve kraljevski su portreti i »Navještenje Marijino« nad sjedalima u koru (poč. XIV <em>st</em>.); one stilski pripadaju u XIII <em>st.</em> Neke od tih slika radio je vjerojatno <em>William </em><em>of Westminster,</em> ranije majstor skriptorija u Winchesteru Zidne slike u Westminsterskoj palači (kapela sv. Stjepana) ne mogu se stilski tačno odrediti (Francuska ili Rajnska oblast?). Jače franc. utjecaje pokazuju freske u South Newingtonu, u kapeli Anđela čuvara katedrale u Winchesteru, u glavnom brodu u Saint Albans i u biskupskoj palači u Chichesteru.<br /> Slika na ploči sačuvano je vrlo malo, a najznačajniji primjeri (retabl s Kristom u deambulatoriju Westminsterske opatije u Londonu i »Raspeće« iz Newporta u Essexu) iz druge pol. XIII <em>st.</em> odaju franc. provenijenciju. — Franc. inspiracija toliko je jaka, da se krajem XIII <em>st.</em> ne može tačno diferencirati porijeklo pojedinih rukopisa.<br /> <strong>East Anglia </strong>(ist. Engleska) u kratkom je odsječku XIV <em>st.</em> žarište novog stila engl. minijature (centri su Peterborough, Ely i Bury St. Edmunds); sačuvan je velik broj manuskripata u raskošnim bojama, ukrašenih bezbrojem medaljončića i štitova s tendencijom da se u širokoj tematici zahvati genre (uz note humora, groteske i vulgarnosti); karakteristični su vrlo izduženi likovi. Taj je stil toliko snažan, da djeluje i na kontinent (na donju Rajnu, Köln pa čak i na daleku Češku). U to vrijeme skriptorije više ne vode redovnici već svjetovni svećenici, pa je dijelom i njihovim učešćem došlo do proširenja tematike i preuzimanja novih tehničkih načina. Uz grupu East Anglia, koja ima zajedničke stilske oznake, ustanovljen je prilično različit stilski izraz kod Psaltira kraljice Mary i još nekih rukopisa; oni vremenski pripadaju istom razdoblju, ali im se ne može odrediti pripadnost stanovitom lokalitetu. Na školu psaltira kraljice Маrу podsjećaju slike na stropu katedrale u Norwichu, a na školu East Anglia snažne i jednostavne zidne slike iz života Kristova u Craughtonu. — Najznačajnije je slikarsko djelo u staklu u prvoj pol. XIV <em>st.</em> vitrail katedrale u Gloucesteru (26 х 13 m) s prikazom bitke kod Crécyja i opsade Calaisa.<br /> <strong>Internacionalni stil </strong>(1350·—1425) znači znatno opadanje domaćeg slikarstva i osobito jak prodor utjecaja s kontinenta. Gotovo 20 godina traje prekid svake djelatnosti (indirektni su uzroci kuga 1348 i 1oo-godišnji rat), a obnova domaće tradicije pod patronatom porodice Bohun (sačuvano 5 knjiga) i djelovanje <em>Johna </em><em>Syfrewasa</em> i <em>Hermana </em><em>Scheerea</em> ne mogu se održati uslijed sve jačeg prodora izvana. Preorijentacija engl. dinastičkih veza (Richard II ženi se kćerkom njem. cara Karla IV) ima za posljedicu, da dolaze do izražaja utjecaji s donje Rajne, iz Flandrije i Holandije (tzv. Majstor karmelićanskog misala). Ali, već u vrijeme Henryja V koji posjećuje Pariz, vraća se tradicionalna penetracija franc. utjecaja, toliko jaka, da se engl. iluminacija više nije mogla afirmirati svojim vlastitim izrazom. Od domaćih radova sačuvan je »Monk’s Draw Book«, knjiga nacrta za iluminacije, skulptorske radove i veziva (zvana »opus anglicanum«; ta su veziva upravo u to vrijeme dosegla vrhunac). Popularnu i socijalnu notu imaju brojni prikazi »historije Piersa Plowmana«, personifikacije engl. čovjeka i njegovih patnja (kuga, bijeda i buna Wata Tylera). — Slikarstvo na ploči daje u drugoj pol. XIV <em>st.</em> dva veoma vrijedna djela: portret kralja Richarda II (London, Westminsterska opatija) u strogom hijeratsko-monumentalnom stavu, te »Wilton diptih« (London, National Gall.). Oba djela toliko su tipična za »internacionalni stil«, da su pripisivana različitim majstorima i školama (Wilton diptih je atribuiran češkoj, kölnskoj, engl. školi i A. Beauneveuu, a portret Richarda čak Jacquemartu de Hesdin); po kvaliteti predstavljaju vrlo značajna ostvarenja evr. slikarstva XIV <em>st.</em><strong><tab></strong>Z. Ša.</tab><br /> <strong>OD RENESANSE DO KLASICIZMA. </strong>Nagodba nakon građanskog rata (1455—85) između kuća Lancaster i York obećaje razdoblje mira i prosperiteta; plemstvo vodi raskošan život, građanska klasa se obogaćuje, a London se po broju stanovnika svrstava među prve gradove Evrope. Kralj Henry VIII dobiva 1522 od pape naziv »branič vjere« za traktat u kojem je napao M. Luthera, a 1533 je ekskomuniciran pošto je ušao u drugi brak. On prekida s Rimom i postavlja osnove novoj anglikanskoj crkvi u kojoj vladar stoji kao glava nad episkopatom. Raniji gubitak posljednjeg uporišta na evr. kopnu (u Francuskoj) i prekid s Rimom najavljuju mogućnost potpune izolacije od kontinentalne Evrope. Engleska se zaista razvija samostalno; težište baca na produkciju vune i na trgovinu (izgradnja mornarice, osnivanje kompanija za trgovinu s prekomorskim zemljama, stvaranje trgovačkih uporišta na svim kontinentima). U tim se prilikama otvarala mogućnost, da i engl. umjetnost potraži svoj vlastiti izraz, koji će se razvijati nezavisno od tadašnjih evr. lik. nastojanja. Ukidanje i zatvaranje samostana, od kojih je jedan dio napušten a drugi preuzelo plemstvo i u stambenim zgradama uredilo nove rezidencije, kao i napuštanje bogate katoličke ikonografije — to su obilježja lik. situacije u Engleskoj na početku njezina razvoja u svjetsku velevlast.<br /> Za vladanja Henryja VIII (1509—1547) i Edwarda VI (1547—53) u arhitekturi se održava tradicija engl. kasne gotike (Perpendicular style, Tudor style). U krajevima siromašnim kamenom prevladavaju kanatne konstrukcije: zgrade u cijelosti sagrađene od drva (timber work) ili zgrade s drvenim konstruktivnim dijelovima, ispunjenim zemljanim nabojem (half timber work). Kamenom bogati krajevi dobivaju zgrade od kamena. U to je doba arhitektura isključivo profana, a njezin je reprezentativni objekt dvorac, koji tri stoljeća dominira u razvoju engl. graditeljstva. Na dvorcu se manifestira neznatan udio skulpture kao dekoracije, a od vremena Henryja VIII stijene reprezentativnih prostorija (state rooms) dvorca ukrašene su, uz tapiserije, i obiteljskim portretima. Portret je do kraja XVIII <em>st.</em> jedina grana slikarstva; to sužavanje lik. repertoara (kod čega značajnu ulogu igra puritanski duh) ». . . bilo je prijelom u tradiciji, koji se nije mogao ispraviti; dva stoljeća slikarstvo je u Engleskoj bilo gotovo sasvim u rukama stranaca. Mi njihova djela prisvajamo Engleskoj . . . Holbein i Van Dyck toliko su veliki individualni umjetnici, te ne možemo tražiti nikakav trag engl. utjecaja u njihovim djelima. Međutim, kod manjih ljudi, čak i kod Lelyja, možemo reći, da je karakter engl. uzora imao zamjetljiv utjecaj na njihov stil, te možemo upozoriti na neke oznake, kojima se odlikuje engl. portret čak ako ga je slikao i Flamanac« (K. Clark).<br /> Tekovine renesanse prima Engleska intenzivnije za kraljice Elizabete (1558—1603), ali filtrirane kroz sjevernjačke nazore Alamanaca i Nijemaca. U arhitekturi dolazi u to doba do preuzimanja nekih dekorativnih elemenata renesanse. Uz dvorac, koji se prilagođuje novim zahtjevima kulture stanovanja (udobnost, reprezentativnost), podiže se niz ladanjskih rezidencija. Graditelji, iako primaju koncepciju sjevernjačke renesanse, u dekoraciji ne napuštaju uvriježene gotičke elemente. Polagana transformacija gotike i njeno stapanje s renesansom odvija se stoljećima. Engl. duh još je i u XVIII <em>st.</em> bliz gotici, a u XIX <em>st.</em> dolazi do obnove gotike (Gothic Revival) koji će iz Engleske preplaviti čitavu Evropu. Uz novu engl. varijantu renesansne arhitekture posvećuje se osobita pažnja parku oko dvorca ili rezidencije, koji se prilagođuje tadašnjim tal. i franc. uzorima. U parkovima i dvorcima služe kao ukras kopije ant. skulptura koje se uvoze iz Italije. Uz reprezentativni portret (većinom djela stranih slikara ili slabijih engl. imitatora) javlja se portretna minijatura, koja će do poč. XIX <em>s</em><em>t.</em> ostati vrlo proširena lik. vrsta. Za vladavine kraljeva iz kuće Stuart u toku XVII <em>st.</em> formira se tzv. Jacobean style; njihova religiozna i politička pripadnost orijentira se od katolicizma do strogog puritanizma, no repertoar umjetnosti ostaje u biti neizmijenjen (dvorac, ladanjska rezidencija, portret, skulptura u funkciji dekoracije). Veza Stuartovića s Francuskom pogoduje primanju dostignuća iz romanskih zemalja, naročito u arhitekturi. No upravo u to vrijeme, kad u Italiji i Francuskoj dolazi do pune afirmacije baroka, Engleska ostaje na pozicijama renesanse, poprimajući od nje napose elemente klasike. Barok ne nailazi u Engleskoj na odjek, a rokoko je predstavljen samo malobrojnim importom (pokućstvo). Vladavina Stuartovića obilježena je djelatnošću velikih arhitekata (I. Jones, Ch. Wren), koji su izmijenili vanjski lik gradova. U skulpturi nema vrednijih ostvarenja, ali je utoliko značajniji napredak u razvoju unutrašnje arhitekture (pokućstvo), te u primjeni franc. načina uređenja parkova. Potkraj XVII <em>st.</em> za vladavine Williama Oranskog, arhitektura prima neke elemente baroka holand. provenijencije, ali u općoj koncepciji ostaje kasnorenesansna. U to vrijeme dolazi do izražaja novo koncipiranje parka koji treba djelovati pitoreskno. Portretno slikarstvo ostaje još uvijek domena umjetnika iz inozemstva. Mirni barok ovladao je nešto intenzivnije u pokućstvu, koje se naročito razvija za vrijeme kraljice Ane.<strong><br /> </strong>Osamnaesto stoljeće (doba vladavine hanoveranskih kraljeva) obilježeno je snažnim usponom slikarstva; na početku stoljeća ostvaruje se engl. genre, a potkraj stoljeća pejzaž postaje samostalna grana slikarstva. Dominaciju zadržava portret, koji u tom periodu ima najveći broj predstavnika, gotovo od reda domaćih majstora. U graditeljstvu nastaje postepen prijelaz iz klasike u klasicizam, što je rezultat studija ant. građevnih spomenika o kojima se objavljuju publikacije. Gotovo u isto vrijeme javljaju se i začeci romantizma, koji će iz Engleske u prvoj pol. XIX <em>st.</em> prijeći na kontinent. Kult prirode (J. Milton i J. Addison) anticira »povratak prirodi« franc. enciklopedista, a daje i nove ideje za uređenje parkova; napušta se dotadašnja pravilnost, simetrija i izvještačenost a nastaje pojam »engleskog parka«, koji treba djelovati prirodno i spontano. U kiparstvu se pojavljuju prvi domaći majstori, koji rade pod utjecajem grč. i rim. antičke plastike, što su je upoznali boraveći u Italiji. U ovom se razdoblju naročito razvila keramika (manufakture Chelsea i Liverpool; tvornica Wedgwood), inspirirajući se često ant. motivima i transformirajući ih u pseudoklasične forme. Kao posebne grane lik. umjetnosti razvili su se akvarel (pretežno pejzažni motivi) i crtež (pejzaž, genre i karikatura) koji su nekoliko decenija gotovo ekskluzivne i tipične engl. slikarske tehnike.<strong><br /> Arhitektura.</strong> Kasna gotika XV i XVI <em>st.</em> i dalje razvija bogatstvo ukrasnih oblika (rešetkasti sistem rebara, lepezasti svod, ladasti i Tudor-luk) pretežno na sakralnim građevinama (katedrala u Winchesteru; kapela Henryja VII u Westminsterskoj opatiji u Londonu). Prve renesansne oblike donose tal. dekorateri, koje u Englesku zovu kardinal Wolsey i Henry VIII da rade na dvorcu Hampton Court. Nakon prekida s Rimom tal. umjetnici moraju napustiti Englesku; u njoj počinju tada prevladavati flam. i njem. utjecaji. Potkraj XVI <em>st.</em> engl. graditelji ponovo putuju u Italiju da studiraju ant. spomenike<em> (J</em>.<em> Shute</em> i<em> R. Peake)</em>; oni prilagođuju svoje građevine teoretskim zasadama Vitruvija, S. Serlija i Filandra. Najbogatiji je primjer arhitekture toga vremena spomenuti dvorac Hampton Court, sagrađen od opeke, na kojoj se ističu dekorativni detalji od kamena (hol. inspiracija). I sam raspored prostorija dvorca i ladanjske rezidencije dobiva određeniju shemu: hall je zamijenjen vestibilom sa dvokrakim stubištem do galerije u prvom katu. U reprezentativnom traktu obično su radna soba, blagovaonica i salon (drawing room, dining room i parlour). Renesansa uvodi kolonade, zabate, rizalite, doksate i velik broj prozora, koji su mjestimice toliko široki, da jedan prozor od drugoga dijeli samo skeletna konstrukcija (Hardwick Hall, 1599). U cijeloj engl. arhitekturi renesanse sukobljavaju se: tradicija (koncepcija utvrđenoga burga s ugaonim tornjevima; Wollaton House, 1580—88), preuzimanje novih arhitektonskih elemenata s kontinenta (dekoracija, stupovni redovi) i vrlo rana težnja za funkcionalnim rješavanjem (strogo dijeljenje reprezentativnih prostorija od spavaonica, postepeno udaljivanje gospodarskih zgrada od glavnoga bloka). Na fasadi je reprezentativni dio građevine glavni ulaz. Grb vlasnika s renesansnom dekoracijom, vrlo često s puttima ili festonima, postavljen je iznad velike veže, koju s obje strane flankiraju stupovi. Kad se nastoji postići naročita monumentalnost, iznad glavnog ulaza gradi se toranj, na kojemu redovi stupova u nekoliko etaža omeđuje prozore (Oxford, Bodleian Library). U to je doba korpus zgrade u većini slučajeva još nerazveden četverouglasti blok. Kanatna konstrukcija zastupana je i sačuvana u gradovima (London i pretežno zap. Engleska) te djeluje dekorativno kontrastima drva (crno) i žbuke (bijelo). Dvorci od drva su: Park Hall u Shropshireu (1553), te Hall i’ th’ Wood (1591) i Speke Hall, oba u Lancashireu.<br /> Najznačajniji graditelj u doba kraljice Elizabete je <em>J. Thorpe </em>(oko 1563—1655), koji pod utjecajem s više strana gradi veće objekte (pripisuju mu se Kirby Hall i Holland House u Londonu). Već potkraj vlade Elizabete I prodiru u engl. arhitekturu tal. inspiracije, a napose ideje A. Palladija, čija ostvarenja i teze ostaju stoljeće i po credo engl. graditelja (»paladijanizam«). U času, kad je mogla doći do izražaja barokna koncepcija,<em> Inigo </em><em>Jones</em> (1573—1652) usmjeruje razvoj na postavke traktatista renesansne arhitekture, u prvom redu Palladija pa Serlija i Vignole, te svojom funkcijom glavnog državnog kontrolora zgrada i svojom snažnom individualnošću daje osnovne smjernice, koje u praksi primjenjuje u svojim realizacijama (Queen’s House u Greenwichu, 1616—35; St. Paul’s Church na Covent Gardenu u Londonu, 1631; fasada Somerset Housea; pregradnja Kirby Halla; izvedeni dio Whitehalla; Banqueting Hall, 1619—22), služeći se pomodnim baroknim elementima samo diskretno u dekoraciji.<br /> Na Jonesa nadovezuje djelovanje graditelj <em>Christopher </em><em>Wren </em>(1632—1723). On započinje intenzivnom aktivnošću nakon požara londonskog Cityja 1666, kada je izgorjelo 13.000 zgrada (od javnih zgrada Justice Courts i Royal Exchange, 86 crkava među kojima i St. Paul’s Church, te 8 kapela). Njegovo urbanističko rješenje (proširenje saobraćaj nica, formiranje nekoliko prometnih centara) provedeno je samo dijelom, ali je prihvaćeno građenje od trajnog materijala (opeke) umjesto drva. Izgrađena je nova saobraćaj nica, kej uz Temzu, a Wrenu je povjerena izgradnja oko 25 crkava, među njima i St. Paul’s Church, najznačajnijeg objekta s klasično- renesansnim obilježjima u sjev. krajevima Evrope (1675—1702). I u ostalim Wrenovim projektima očituje se nastojanje, da se veliki građevni zadaci riješe u smislu paladiovske tradicije: Greenwich Hospital (1698—1707), predgradnja dvora Hampton Court, planovi za izgradnju zvonika Westminsterske opatije u Londonu (primjena renesansnih motiva u osnovno gotičkoj silueti). Učenik tal. baroknoga graditelja C. Fontane <em>James Gibbs</em> (1682—1754) nije se umio emancipirati od Jonesove i Wrenove škole. Sakralna arhitektura koju on koncipira (crkve St. Martin-in-the-Fields i St. Mary-le-Strand, obje u Londonu) stoji na prijelomu iz engl. paladiovske klasike u klasicizam. Njegova Radcliffe Camera u Oxfordu (centralna građevina s kupolom) samo je varijanta ranijih Wrenovih projekata. Od Wrenova smjera ne može se emancipirati ni <em>Nicholas Hawksmore</em> (1661—1736) koji nakon majstorove smrti izvodi neke njegove nedovršene građevine, a sam projektira u Wrenovu duhu. Od tradicije se donekle udaljuje <em>John Vanbrughh</em> (1664—1726); njegova je arhitektura monumentalna, u vanjštini često odviše raskošna. Uz golemi Castle Howard i Seaton Delavai posebno se ističe njegov Blenheim Castle (1705—24). — OsimLondona dobivaju i provincijski gradovi polovinom XVIII <em>st.</em> nov izgled i urbanističke osnove. U tome prednjače univerzitetski gradovi Oxford (Peckwater Quadrangle, vjerojatno rad D. H. Aldricha) i Cambridge (Trinity College, St.-John College, Christ College), u kojima se unatoč paladijanizmu javljaju i reminiscencije na gotiku. Specifična je kreacija toga doba kupališni grad Bath (postojao još u Rim. doba), koji u XVIII <em>st.</em> poprima novi lik. Ovdje se već sasvim zrelo manifestira klasicizam s velikim objektima ili jednoobrazno tretiranim zgradama na prostornim trgovima i skverovima kružnog ili eliptičnog tlocrta (Circus, Royal Crescent, Landsdowne Crescent), te s monumentalnim Queen’s Square. Sve je te urbanističke cjeline koncipirao a djelom i izveo <em>John Wood </em><em>st.</em> (1705—1754).<br /> Klasicizam u Engleskoj predstavlja osvježenje i pročišćenje postojećih principa u arhitekturi koja zapravo nije nikada napustila klasični duh renesanse. Klasicizam se pojavljuje oko 1765; glavna mu je oznaka strogost forme i linije, racionalno primjenjivane antikom inspirirane dekoracije, a potaknut je arheol. istraživanjima i obradom tog materijala (publikacije: Palmyra; Baalbek; Athenian antiquities; The Palace of Emperor Diocletian at Spalatro; Temples of Paestum; Antiquities of Ionia). A. E. Richardson u djelu »Monumental classic arhitecture in Great Britain and Ireland« (1914) daje slijedeću periodizaciju: rimsko-paladiovski smjer (1730—80), grčko-rimski (1780—1820) i grčki (1820—40). Glavne su karakteristike: smirenje naglašene reljefnosti, strogo dijeljenje pojedinih konstruktivnih detalja, stvaranje mirnih površina na fasadi, umjetnost u dekoraciji, ostvarenje ideala kubičke zatvorenosti građevine i jednostavnost koja bazira na grč. klasici (davanje prednosti dorskom i jonskom stilu pred korintskim i kompozitnim). Stari engl. građevni spomenici obrađuju se od 1655 (<em>Knyff</em> i<em> Kip,</em> Britannia illustrata; <em>C. Campbell,</em> Vitruvius Britannicus; <em>W. Adam,</em> Vitruvius Scoticus); to utječe na sklonost prema hist. stilovima i na pojavu romantizma. U deceniju najbrojnijih publikacija o ant. arhitekturi dao je H. Walpole graditi »gotičku« vilu Strawberry Hill (1748—54), iza koje slijede Fonthill Abbey (1796), Eaton Hall (1803), Abbotsford (rezidencija W. Scotta, 1811) i purifikacija-restauracija dvorca Windsor (1819—26). Uz klasicizam, koji se saživljuje s neogotikom, javlja se u pokućstvu franc. rokoko. Prijelaz od Wrena na klasicizam ostvaruje <em>William Kent</em> (1684—1748), koji klasičnu koncepciju provodi na kasarni Horse Guards u Londonu, na jonskom hramiću u Stoweu i na klasicističkom dvorcu Holkham House, dok gotičku liniju zastupaju njegova propovjedaonica katedrale u Yorku i povišena oltarska tribina katedrale u Gloucesteru. I ostali arhitekti kolebaju između oba smjera. <em>William, </em><em>Adam</em> (1688—1748), otac Roberta i Jamesa, gradi monumentalnu biblioteku univerziteta u Glasgowu (pod utjecajem pompozne rim. arhitekture carskog doba) a uz to i gotičku tvrđavu Douglas Castle. Ideolozi i najdosljedniji pobornici klasicizma, koji je u Engleskoj dobio specifičan karakter i naziv Adam Style, braća <em>Robert </em><em>Adam</em> (1728—1792) i<em> James Adam,</em> autori su direktivnog djela »The Works of Architecture« (1778) i niza urbanističkih i arhitektonskih rješenja u Londonu (Adelphi Terrace, Fitzroy Square, Portland Place i Stratford Place), karakterističnog antikizirajućeg mosta u Bathu, te inovacija u unutrašnjoj arhitekturi (napuštanje drvene oplate i uvođenje štuka; primjena egip. i etrurskih dekorativnih elemenata; koncepcija prostorije u krugu i ovalu). Fasade njihovih građevina škrto su dekorirane, i to pretežno elementima koje je R. Adam upoznao na rim. spomenicima u Italiji i na Dioklecianovoj palači u Splitu. Uz braću Adam glavni je predstavnik klasicizma u Engleskoj <em>William </em><em>Chambers</em> (1723—1796) koji je na svojim putovanjima upoznao građevine različitih epoha; studirao je u Parizu gdje je izradio svoj stav prema arhitekturi nastaloj pod utjecajem antike. Svoje ideje oživotvoruje u paladiovskom Casinu u Marinu (Irska 1769) i u svom najvećem djelu Somerset House u Londonu (1776—86) koje je bilo uzor za mnoge koncepcije u engl. arhitekturi XIX <em>st. </em><em>Henry Holland </em>gradi jednostavne fasade pored koje postavlja portik (Carlton House i Dover House u Londonu);<em> James </em><em>Wyatt</em> je u prvoj fazi klasicist paladiovskog tipa (Pantheon u Oxford Streetu u Londonu; Oriel College u Oxfordu; Dodington House u Gloucestershireu), a u drugoj fazi sasvim prelazi u Gothic revival (imitacija gotike).<br /> Unutrašnja oprema prati razvoj arhitekture, iako nije u svim razdobljima s njom organski povezana. Do R. Adama gotovo je neizbježiv dio unutrašnje dekoracije oplata od drva (panelling). Za Henryja VIII osnovana je manufaktura tapiserija Mortlake. Tapiserije oživljavaju stijene, a kamin (fireplace) je obično ukrašen klesanom dekoracijom u reljefu. Za vlade Henryja VIII i Elizabete pokućstvo je teško i glomazno; postepeno nastaju motivi iz gotike i poprima se renesansna dekoracija. Trgovina s prekomorskim zemljama intenzivira dopremu bogatih tekstila, koji služe za zastore i prevlake na pokućstvu. Postepeno se inventar doma obogaćuje predmetima primijenjene umjetnosti, koji se uvoze, ili se stvaraju vlastite manufakture (porculan, čipke, staklo). Za Stuartovića dekoracija se orijentira pretežno na franc. oblike: imitirajući franc. ebeniste, engl. majstori stolari uvode u upotrebu nove vrste pokućstva. Doba Jonesa i Wrena znači vraćanje na tal. predloške. <em>Chippendale</em> (v.) je engl. varijanta rokokoa. U georgijansko doba (1714 — 1800) prevladavaju smirene forme:<em> Adam </em><em>Style</em><em>, </em><em>Hepplewhite</em> i <em>Sheraton, </em>koji odgovaraju kontinentalnim stilovima Louis XVI i directoire.<br /> Vrtna arhitektura doživljava najveće preobražaje: od srednjovj. skromnog cvijetnjaka i povrtnjaka u vrijeme Henryja VIII nasadi prelaze na oblik tal. renesansnog vrta s piramidama, vodoskocima, labirintom i si., a za Stuartovića preteže franc. utjecaj prema uzoru Le Nôtreovih parkova. Dolaskom Williama III na prijesto uvriježio se holand. utjecaj rezanja drveća i žbunja u figure (tzv. topiary art.) Ekstremnostima ovog načina suprotstavlja se drugi ekstrem — pejzažni, tzv. »engleski« park. Najznačajniji je reformator parka i autor velikog broja projekata <em>William Kent</em>, koji je dao nova rješenja za Burlington House, Carlton House, Kensington i Richmond; sa svojim učenikom<em> L. </em><em>Brownom</em> osnovao je park Stowe, bez uobičajenih perspektiva franc. parka, vodoskoka i basena, koje zamjenjuje jezerce i vijugavi tok rječice. Park koji okružuje dvorac postepeno prelazi u pejzaž; jedini su ukras parka grč. hramići i manje građevine, koje imaju dočarati bukoličku atmosferu. Ovaj tip pejzažnog parka postepeno penetrira u XIX <em>st.</em> u Evropu.<br /> <strong>Skulptura.</strong> U kiparstvu se u doba Henryja VIII i Elizabete izdašnije nego u arhitekturi i slikarstvu manifestiraju utjecaji izvana, i to poglavito iz Flandrije (kipovi u kapeli Henryja VII u londonskoj Westminsterskoj opatiji, 1500—02, te u Chantry Chapel princa Arthura u Worcesteru), a uz to i iz Holandije (rezbarene korske klupe u Riponu, Manchesteru i dr.). Od svih grana umjetnosti skulptura najmanje zanima Engleze, koji »imaju antiplastičan smisao« (H. Read). U engl. renesansi vrlo je aktivna grupa tal. kipara i dekoratera:<em> G. </em><em>Mazzoni, </em><em>P. Torrigi</em><em>ano, </em><em>Benedetto </em><em>de Rovezzano</em><em>, </em><em>Bartolomeo Penni</em> i <em>Antonio da Nunziato</em> rade za Henrija VIII i kardinala Wolseya. Tal. utjecaje odaju nadgrobni spomenici u Westminsterskoj opatiji (Henryja VII i Elizabete od Yorka; korska pregrada) te brojna druga anonimna djela. Nakon prijeloma s Rimom, renesansni utjecaji stižu u Englesku modificirani preko Flandrije i Njemačke. Često se naručuju gotovi nadgrobni spomenici iz Liègea, a nadgrobne ploče iz Holandije. Već oko 1530 preuzimaju se direktno ant. teme i motivi: amoreti, akantovo lišće, festoni i dr. (korske klupe i povišena oltarska tribina u King’s College u Cambridgeu, 1531—34), a očevidan je utjecaj renesanse na grobnicama; gotička tradicija još uvjek prožima renesansne spomenike, bilo u primjeni dekorativnih elemenata ili samoj koncepciji kompozicije. Jacobean Style orijentira se i u skulpturi na Francusku. Osim direktnog importa, u razvoju engl. skulpture sudjeluju Francuzi, koji rade u Engleskoj. <em>Hubert </em><em>Le </em><em>Sueur</em> dolazi 1628 u London, gdje radi više spomenika Charlesa I i nadgrobne spomenike u Westminsterskoj opatiji; njegova sklonost prema klasici i finoća u obradi ostaju mjerodavni cijelo stoljeće. Nakon pada Stuartovića glavni je predstavnik kiparstva u Engleskoj Holandez<em> Grinling Gibbons </em>(1648—1720), kojemu je domena dekorativna plastika; s njim dolaze do prve pojave stila rocaille u Engleskoj (vegetabilni motivi na drvenoj oplati u Chatsworthu, na korskim klupama u St. Paul’s Church u Londonu, na kaminima, zrcalima i rezbarenim ogradama stubišta). Njegov se način kod sljedbenika izrodio u hladnu imitaciju; nju prekida dolazak<em> L.-F. Roubillaca</em> u London (1738), koji je svojim zanosom i živahnošću dao nove poticaje za stvaranje. Njegov je repertoar nešto bogatiji; uz nadgrobne spomenike, koji su duže vrijeme bili jedini zadatak kipara, on radi portret na naturalistički način (obojena terakota), kipove-herme za parkove i poznati sjedeći lik Shakespearea. U razdoblju »povratka antiki« otvorene su šire perspektive razvoju skulpture. Sredinom XVIII<em> st. </em>žive u Rimu trojica engl. kipara, koji se povode za ant. plastikom, klešu reljefe s mitol. tematikom i rade portrete suvremenika u grč. kostimu; to su <em>Joseph Wilton</em><em>, </em><em>Thomas </em><em>Banks</em> i<em> John Nollekens, </em>koji nastavljaju radom na klasicistički način i po povratku u domovinu. Jednakih se uzora drži i <em>John Bacon </em><em>st.</em> (1740—1799), no on je još i više pod utjecajem grč. plastike (terakota-figure, agrafe, nadgrobne stele u pseudoatičkoj maniri). Najjači engl. kipar do poč. XIX<em> st., </em><em>John Flaxman</em> (1755—1826), izraziti predstavnik klasicističke skulpture, odgojen u Rimu, autor je brojnih mitol. prikaza, reljefa i skulptura, nadgrobnih spomenika, a uz to vješt ilustrator i modelar u manifakturi porculana »Etruria«, koju je osnovao <em>Josiah Wedgwood</em> (1730 —1795) i u njoj proizvodio keramiku i kvalitetni porculan svjetskoga glasa.<br /> Kad je Flaxmanova aktivnost zamrla, kiparstvo pada pod utjecaj A. Canove i B. Thorvaldsena te postaje metier ski hladno i bezlično.<br /> <strong>Slikarstvo.</strong> Razvoj engleskog srednjovj. slikarstva, koje je bilo dobrim dijelom usmjereno na sakralne teme, prekinula je ikonoklazma protestanata nakon rascijepa s Rimom. Jednaka sudbina zadesila je i renesansnu umjetnost, koja obrađuje teme iz »poganske« antike. Zbog toga je kao jedina dopuštena grana slikarstva preostala portretna slika (genre i pejzaž dolaze do izražaja tek u XVIII<em> st.).</em> Portret postaje vrlo tražena vrsta slike: plemstvo koje nastoji i na ovaj način dokazati svoj kontinuitet i afirmaciju daje slikati skupne obiteljske portrete i portrete pojedinaca (to su počeci obiteljskih galerija), koji ukrašavaju reprezentativne prostorije. I u portretnom slikarstvu, kao i u arhitekturi, ukrštavaju se utjecaji s različitih strana, iz Italije, Nizozemske i Njemačke. Puritanskom duhu više odgovara njem. preciznost, naturalizam i stvarna opservacija, negoli tal. estetiziranje. Postepenim mijenjanjem vjerskih orijentacija, a s tim u vezi i političkih odnosa, mijenjaju se i utjecaji iz inozemstva. Njem. utjecaj zamjenjuje orijentacija na flam. i tal. uzore. Već zarana započinju dolaziti u Englesku slikari stranci koji tu stvaraju djela visokih umjetničkih vrednota; na njihov se rad nadovezuje razvoj portreta do Reynoldsa i Gainsborougha. Domaći slikari isprva daleko zaostaju za strancima. Portreti lokalnih škola prikazuju velikaše i dame shematiziranih fizionomija u bogatom i precizno slikanom kostimu; dekorativni detalji, poza i kostim izvode se ranije, a samo lice dodaje se naknadno. Štafelajno slikarstvo započinje u stvari svoj razvoj s<em> Hansom Holbeinom ml.</em> (1497—1543), koji u funkciji dvorskog slikara portretira Henryja VIII i članove dvora. Za vrijeme svoga prvog neoficijelnog boravka u Engleskoj slika nekoliko portreta izvanredno spontanog djelovanja, dok je njegov drugi boravak soba konvencionalnog ali do u detalje provedenog realističkog shvaćanja. Njegov je način imitiralo nekoliko slikara<em> (E. </em><em>Butts</em><em>, J. </em><em>Bettes, Thomas Cranmer</em><em>, G. Flicke, T. Gresham, De </em><em>la Warr)</em><em>, </em>koji se formalno povode za njim, ali ne ostvaruju psihološki izraz modela. Za vladanja kraljica Elizabete i Marije prevladavaju holand. i flam. utjecaji, kojima je inicijator<em> Antonis Mor</em> (1521—1581). Za njim dolaze iz Nizozemske slikari, koji su zbog svoje protestantske orijentacije bili prisiljeni na emigraciju: <em>Hans Eworth </em>(Ewoutsz.), koji je znatno utjecao na razvoj engl. portreta,<em> M. Gheeraerts st.,</em> njegov sin <em>Marcus</em>, autor portreta kraljice Elizabete, i<em> Jan Gheeraerts;</em> njihova djela pokazuju jak utjecaj flam. realista. Domaći umjetnici slikaju portretne minijature. Počeci te grane slikarstva sežu u doba Holbeina, koji radi u malom formatu portrete istih karakteristika, koje imaju i njegovi veliki portreti (»Mrs. Pembroke«, »Ana od Clevea«); razvoj portretne minijature traje sve do R. Coswaya u vrijeme Georgea III. Glavni je majstor minijature za vladanja kraljice Elizabete <em>Nicholas </em><em>Hilliard</em> (1547—1619), koji se pored zvanja dvorskog minijaturista bavi i zlatarstvom. Njegove su minijature izvedene naročitim smislom za bogatstvo boja, za ozbiljnost prikaza i neposredno djelovanje (»Portret mladića«). Na Hilliarda se nastavlja rad njegova učenika <em>Isaaca Olivera</em> (oko 1556—1617), franc. hugenota koji je u doba vjerskih progona emigrirao u Englesku.<br /> Djelatnost <em>Anthonisa van Dycka</em>, koji postaje dvorski slikar Charlesa I i kojega zovu »ocem engl. slikarstva«, autora portreta Charlesa I (Pariz, London), kraljice Henriette, djece iz porodice Villiers i dr., znači preorijentaciju engl. portreta; za njegovim se načinom povode<em> N. </em><em>Bacon</em><em>, C. Johnson</em> i<em> W. Dobson.</em> Djelomično se povode za van Dyckom<em> Peter Lely</em> (1613—80), rodom Holandanin, koji se smatra prvim engl. majstorom baroknog portreta. Lelyjev učenik <em>Gerhard </em><em>Soest</em> je Nijemac. <em>Godfrey </em><em>Kneller</em> (1646—1732) koji je studirao u Rimu, Napulju i Veneciji, slikar genre-motiva iz londonskog mondenog života i polusvijeta, također je Nijemac.<br /> Tradicionalnu dominaciju stranaca prekida djelovanje <em>Williama </em><em>Hogartha</em> (1697—1764), prvog autohtonog engl. slikara, koji je svoje doba prikazao u nekoliko ciklusa realističkih genre-slika ocrtavajući bez prerasuda i oštrom satirom moral i hipokriziju građanskog društva (pod utjecajem drastičnog suvremenog holand. genrea). S Hogarthom započinje engl. likovna satira, koja će najviši domet doseći na prijelomu XVIII i XIX <em>st.</em> Hogarth kao slikar satiričkog genra i kao autor figuralnih studija čisto slikarske inspiracije (»Prodavačica račića«) obilježuje svojom ličnošću čitavo XVII<em> st. </em>Od jednakog je značenja i njegova grafika.<br /> Portret doživljava svoju obnovu u drugoj pol. XVIII <em>st.</em> pod vodstvom. <em>Joshue Reynoldsa </em>(1723—1792), poklonika firentinske škole baroka, autora traktatističkog spisa »Fifteen discourses«, osnivača i prvog: predsjednika Royal Academy (1768). Naslikao je golem broj portreta osoba pretežno iz aristokratskih krugova, u kojima je majstorskom tehnikom i znalačkom primjenom zakona kompozicije ostvarivao u okviru konvencionalnog slikarstva visoke domete. Na njegove dublje mogućnosti ukazuje portret dra Johnsona, u kojem je dana i psihološka analiza prikazane ličnosti. Reynoldsovo dopadljivo prikazivanje modela osvojilo je engl. publiku, a krugu slikara oko njega ukazalo na put do uspjeha. U red »portrait manufacturers« (tvorničara portreta) idu <em>Allan Ramsay</em> (1713—1782), <em>Francis Cotes</em> (1725—1770), <em>Thomas Gainsborough</em> (1727—1788), <em>George </em><em>Romney</em> (1734—1802), <em>Joseph Wright of Derby</em> (1734—1797), <em>Richard Cosway</em> (1742—1823), <em>Henry Reaburn</em> (1756—1823), <em>John Hoppner</em> (1759—1810) i <em>John Opie</em> (1761—1807). Osnovna je tendencija ovih portretista prikazivanje uljepšanog ljudskog lika u bogatoj odjeći; lica su uglavnom porculanske fakture, no čitav aranžman često je dokaz majstorskog svladavanja tehnike. Razumljivo je, da tolik broj portreta nije mogao biti jednake umjetničke kvalitete; čak ni virtuoz kao što je bio Gainsborough nije mogao svakom od 15 pojedinačnih portreta kraljevske porodice dati nešto specifično. Međutim, nedostatak invencije nadomješten je perfektnom tehnikom.<br /> Mnogo više neposrednog života pokazuju djela animalista (<em>George </em><em>Stubbs</em>, 1724—1806; <em>Benjamin Marshall</em>, 1767—1835), koji obraduju scene iz lova i konjskih utrka. U hist. slikarstvu ostaju na nivou narativnosti adoptivni Englezi a rođeni Američani <em>Benjamin West </em>(1738—1810) i <em>John Singleton Copley</em> (1737—1813); West slika u pompoznom »velikom stilu« Reynoldsa.<br /> Pejzaž je našao tek sredinom XVIII<em> st.</em> svoje prve predstavnike na Britanskim otocima, te otada postaje jedna od najznačajnijih grana engl. slikarstva koja će svoj najveći uspon doseći u djelima J. Constablea. Inicijator te nove grane je <em>Richard Wilson</em> (1714—1782), autor brojnih pejzaža rađenih pod tal. utjecajima sa sfumato štimungom i mediteranskom vegetacijom (bio je prozvan »engleski Claude Lorrain«). Tipični engl. pejzaž slika <em>Thomas Gainsborough,</em> kojega zbog te njegove sklonosti osuđuje predsjednik Royal Academy, Reynolds. Sam Gainsborough priznaje da »slika portrete da bi namakao sredstva za egzistenciju, a za sebe slika samo pejzaž«. Nešto kasnije probio se u Engleskoj i genre, koji oscilira između melodrame i karikature. <em>George </em><em>Morland </em>(1763—1804) posrijedi je između animalista J. Warda i G. Stubbsa te karikaturista T. Rowlandsona. Naturalizirani Englez <em>John Zoffany</em> (1773—1810) slika genre-scene iz otmjenih krugova, portrete te hist. i biblijske motive.<br /> Akvarel se također afirmirao tek u XVIII<em> st.</em> kao slikarska tehnika (v.<em> Akvarel</em>), koju su razvili do visokog umijeća i iskrena umjetničkog doživljaja <em>Paul Sandby</em><em>, T. </em><em>Gainsborough, Alexander</em> i <em>John Robert Cozens, William Pars, Francis Towne</em><em>, </em><em>T. Rowlandson</em> i <em>Thomas Girtin.</em> I crtež je, kao i akvarel, postao tipičnim engl. sredstvom izražavanja u kojemu je niz umjetnika postigao vanredne rezultate. Crtež je bio tokom stoljeća samo pripremna tehnika za daljnja slikarska ostvarenja a u XVIII<em> st.</em> postaje samostalan (W. Hogarth, A. Ramsay, R. Wilson, T. Gainsborough, G. Stubbs) i razvija se na putu do A. Beardsleya. Karikaturisti <em>Thomas Rowlandson </em>(1756—1827) koji daje u genreu-karikaturi kritiku društva i političku kroniku te<em> James </em><em>Gillray</em> (1757—1815) koji u jetkoj satiri i političkom pamfletu registrira aktuelna zbivanja, postigli su živom i nervoznom linijom olovke i pera najviši domet na prijelomu iz klasicizma XVIII <em>st.</em> u romantizam XIX <em>st.<tab></em>Z. Ša.</tab><br /> <strong>NOVIJE DOBA.</strong> Devetnaesto stoljeće znači za Englesku doba stabilizacije i prosperiteta. Tri četvrti stoljeća obilježuje vladavina kraljice Viktorije; to je doba migracija unutar zemlje, stvaranje velikih gradova i industrijskih basena, razvoja trgovine a istovremeno i »splendid isolation« prema kontinentu. Tradicionalizam se manifestira u čitavu životu, pa i umjetnosti, u kojoj dolazi do jakog zaokreta u prošlost u času, kad su postojali uvjeti za brz napredak. Ne samo plemstvo već i obogaćeni krugovi građanske klase žele u svom ambijentu imati svjedočanstva o trajanju i neuništivosti. Rezultat je historiziranje. Sredinom stoljeća preuzima ulogu ideologa u umjetnosti<em> John Ruskin</em> (1819—1900), koji decenijima nameće Engleskoj svoj credo estetiziranja. Tek o prijelomu stoljeća dopiru s kontinenta znatniji poticaji i odrazi revolucionarnih perturbacija, koje je proživljavala evr. umjetnost. Ti se poticaji u Engleskoj filtriraju; usklađivanje umjetnosti s evr. likovnim razvojem očituje se tek u trećem deceniju XX <em>st.</em><br /> <strong>Arhitektura.</strong> U početku XIX <em>st.</em> nastavlja se imitiranjem gotičke arhitekture (Gothic revival); u drugom deceniju dolazi do neke vrste »renesanse« gotike. Obnova nacionalne prošlosti koja se odrazila u neogotici, predstavlja jedan od korijena evr. romantizma i usmjeruje likovne umjetnosti prema idealističkom shvaćanju koje zastupaju John Ruskin i William Morris. Centralna je ličnost toga razdoblja <em>Andrew </em><em>Pugin</em> (1812 —1852) teoretičar te »prave kršćanske arhitekture«. Značajnija su mu djela katedrala St. George and St. Giles u Londonu, St. Chad u Birminghamu i londonski Parlament (1834, zajedno sa <em>Ch. </em><em>Barryj</em><em>em koji</em> započinje kao klasicist). Od klasicizma prelazi na neogotiku i <em>James </em><em>Wyatt,</em> koji restaurira koledže u Oxfordu i katedrale u Salisburyju i Lincolnu. <em>Gilbert </em><em>Scott</em> (1811—1878) usmjeruje se prema ranoj gotici. Restaurira mnoge crkve, gradi gotički Albert Memorial, zatim prvu željezničku stanicu u jednom od hist. stilova (St. Pancras Station u Londonu) i katedralu u Edinburgu (1874). U daljnjem su toku stoljeća predstavnici tog stila <em>George </em><em>Street </em>(palača pravde Old Bailey u Londonu, 1874—82), <em>William Burgess</em> (katedrala u Corku, 1870) i<em> Jef</em><em>fry Wyatville</em> koji pregrađuje i purificira 1826 dvorac Windsor. Imitacija gotike nastavlja se do u XX <em>st.,</em> naročito u kat. crkvenim i samostanskim građevinama. U XIX <em>st.</em> paralelno s neogotikom postoji i tendencija produživanja klasicističke arhitekture, naročito nakon pothvata lorda Elgina u Grčkoj (v.<em> Elgin marbles)</em> i publikacija o ant. Grčkoj (J. Stuart i N. Revett, The Antiquities of Athens, 1762; W. Wilkins, Antiquities of Great Greeks, 1807). Medu rijetke sljedbenike klasicizma Adamova tipa ide<em> John Soane</em> (1788—1835), graditelj Bank of England u Londonu, koju dovršava Ch. R. Cockerell. Mnogo su češće imitacije i komplikacije pojedinih dijelova ant. građevina i njihove aplikacije na renesansnu, klasicističku ili koju drugu koncepciju objekta: braća <em>Inwood </em>grade crkvu St. Pancras u Londonu, 1819 (kombinacija Erehtejona i Lizikratova spomenika), a <em>William Wilkins</em> (1778—1839) projektira Euston Station i National Gallery u Londonu, 1832. <em>Charles R. Cockerell (</em>1788—1863) gradi Hanover Chapel u Londonu i Randolph and Taylor Buildings u Oxfordu (1840—45); obje građevine podsjećaju na hramove u Prijeni i Figaliji. <em>William </em><em>Henry Playfair</em> (1789—1857) nastoji helenizirati izgled Edinburgha novom regulatornom osnovom, gradi sam i forsira klasicističke projekte drugih graditelja. <em>H. L. </em><em>Eimes</em> izvodi St. George Hall i zgradu suda u Liverpoolu pod utjecajem F. Schinkela.<em> George </em><em>B</em><em>asevi </em>(1794—1845) autor je Fitzwilliam Mus. u Cambridgeu, koji podsjeća na građevine kasne antike a <em>Decimus </em><em>Burton</em> (1800—1881) podiže skladni i mirni londonski Athenaeum Club i kolonadu Hyde Parka. Iz toga je vremena (1825) i klasicistički British Museum u Londonu s porticima i kolonadama <em>Roberta </em><em>Smirkea</em> (1781—1867). Klasicističku koncepciju daje urbanističkom planu novijih dijelova Londona<em> John Nash </em>(1752—1835). Eklekticizam prve polovine XIX stoljeća proširuje se u drugoj polovini na imitiranje različitih stilova, počevši od Palladija i »Queen Anne style« pa do arap. i bizant. arhitekture (<em>J. F. Bentley,</em> katolička Westminsterska katedrala u Londonu, 1894). Premda je u Engleskoj nastala prva građevina moderne arhitekture po obliku, namjeni, po koncepciji prostora i po prvoj upotrebi montažnih dijelova (skeletna konstrukcija) — <em>Paxto</em><em>nova</em> »Kristalna palača« na izložbi u Londonu 1851 (izgorjela 1936) — druga polovina XIX <em>st.</em> i prva polovina XX <em>st.</em> ostaju uporni u imitiranju hist. stilova. U mnoštvu bezličnih graditelja i arhitekata ističu se originalnim koncepcijama <em>Ph. </em><em>S. </em><em>Webb</em> i<em> C. F. </em><em>A. Voysey</em><em>;</em> oni prekidaju s tradicijom, slobodno komponiraju prostore i napuštaju pretjerano dekoriranje intérieura. Potkraj XIX <em>st.</em> arhitektura se afirmira i na ladanju. Arhitekti traže rješenja, koja su usmjerena prema funkcionalnosti, a iz Engleske prelaze i na kontinent.<em> C. R. </em><em>Mackintosh</em><em>, </em>graditelj Umjetničke škole u Glasgowu (1898—99), pripadnik je smjera »Art nouveau« i naznačajnija ličnost toga razdoblja; utjecao je na razvoj srednjoevr. arhitekture <em>(Jugendstil)</em><em>.</em> Reprezentativni objekti u većim gradovima još se uvjek oslanjaju na stilove iz prošlosti: <em>Reginald </em><em>Blomfield</em> izvodi Regent Street Quadrant,<em> Edwin </em><em>Lutyens</em> golemu klasicističku Britannic House,<em> Ralph Knott</em> blok London Conuty Hall (1912—22), <em>J. L. Pearson</em> gotičku katedralu u Trurou (1880—87), a<em> Giles Gilbert Scott </em>još u poč. XX <em>st.</em> također gotičku katedralu u Liverpolu. Konzervativizam investitora sprečavao je prije Prvoga svjetskoga rata i u deceniju po završetku rata razvoj moderne arhitekture. Tek tridesetih godina XX <em>st.</em> nastaju u Engleskoj prve moderne građevine u većem broju; suvremene ideje zastupaju:<em> grupa Tecton </em>(Highpoint-stanovi, London 1935; Zdravstveni centar Finsbury, London 1938), <em>Maxwell Fry</em> (Kensal House, radnički stanovi, 1936), S. <em>Chermayeff</em> (zajedno s E. Mendelsohnom armirano-betonska kombinacija sa staklom, De la Warr Pavilion u Bexhillu),<em> W. Crabtree</em> (trgovačka kuća »Peter Jones«, London 1936—39). Tendencije prema modernijim rješenjima pokazuju »Shakespeare Memorial Theater« u Stratfordu <em>(</em><em>E. Scott</em><em>, </em><em>Chesterton</em> i <em>Shepheard)</em> i zgrada BBC u Londonu. Nakon Drugoga svjetskog rata potreba za izgradnjom porušenih stambenih i javnih zgrada pružila je mogućnost za afirmaciju najnovijih ideja i koncepcija suvremene evr. i amer. arhitekture: londonska Svjetska izložba 1951; Royal Festival Hall <em>(R. </em><em>H. </em><em>Matthew, </em><em>J. L. Martin, E. </em><em>Williams</em> i<em> P. Moro)</em> 1951; škola u St. Albans <em>(C. </em><em>H. Aslin) </em>1951. Kontaminaciju starih i novih oblika predstavlja gradnja novog trakta (beton i staklo) i adaptacija preostalog dijela gotičke katedrale u Coventryju. Obilježja cjelokupnog stilskog razvoja engl. arhitekture (klasicizam, Gothic revival i ostali hist. stilovi, te neoklasicizam) se odražavaju i u reprezentativnim građevinama na širokom području Commonwealtha: Palača parlamenta u New Delhiju (neoklasicizam), Glavni kolodvor u Bombayu (Gothic revival), Opera u La Valetti (neoklasicizam), Parlament u Pretoriji (neoklasicizam), Parlament u Ottawi i Hotel Frontenac u Quebecu (Gothic revival). Nakon Drugoga svjetskog rata arhitektura se povodi za funkcionalizmom kakav je došao do izražaja u Engleskoj.<br /> <strong>Skulptura.</strong> Nakon oživljavanja skulpture potkraj XVIII <em>st.</em> slijedi u prvoj pol. XIX<em> st. </em>mrtvilo; djelatnost kipara ograničuje se na recipiranje iz tuđih izvora i na eklektičko variranje i onako skromnoga tematskog repertoara (nadgrobni spomenici i službeni reprezentativni kipovi). Kipari ne prate zaokrete i zbivanja u evr. skulpturi već ostaju sputani tradicijom. Poslije J. Flaxmana jedini je markantniji kipar <em>John Gibson </em>(1790—1866), potpuno zadojen klasicističkom manirom svojega učitelja A. Canove, za kojim se povodi i <em>Richard Westmacott </em>(1775—1856), autor mnogobrojnih nadgrobnih spomenika i hladnih mitol. statua i reljefa. Nadgrobne spomenike i često reproduciranu bistu Waltera Scotta radi u ono vrijeme popularni <em>Francis </em><em>L. </em><em>Chantrey</em> (1781—1842). Kipar i slikar <em>Alfred Stevens </em>(1818—1875) povodi se za oficijelnim akademskim kiparstvom kontinenta.<br /> Do djelomične obnove kiparstva dolazi za vrijeme boravka Francuza J. Daloua i E. Lanterija u Londonu. Dalouova pedagoška djelatnost znatno je utjecala na daljnji razvoj engl. plastike, iako nije uspjela da je usmjeri na napuštanje tradicionalnog shvaćanja. Dalouovu orijentaciju slijedi »Lambeth School«, koja je usmjerena na rješavanje čisto kiparskih zadataka i na što savršeniju tehničku obradbu. U opreci s tom orijentacijom ostaje <em>Alfred Gilbert</em> (1850—1934), autor »Amora« na Piccadilly Circusu i spomenika kraljice Viktorije u Winchesteru; za njim se nekoliko decenija povodi niz engl. skulptora, kombinirajući broncu, kamen, raznobojni mramor, pozlatu i mozaik kod monumentalnih kipova kraljeva, kraljica, vojskovođa i državnika. Čak i neki učenici »Lambeth School« kolebaju katkada i povode se za manirom Gilbertovom (<em>Edgar </em><em>Onslow Ford; </em><em>Will-Robert </em><em>Colton; Thomas Brock</em>, autor spomenika kraljice Viktorije pred Buckingham Palace u Londonu). Škola Lambeth je do tridesetih godina XX<em> st.</em> dominirala u engl. plastici; ona je ujedno i inicijator razvoja slobodne, nereprezentativne figure i intimnog portreta. Uz umjetnike, za koje kiparstvo znači spontano tretiranje objekta <em>(William </em><em>Gos</em><em>combe)</em>, rade i kipari, koji zadatke rješavaju na dekorativan način i uz znatnu tehničku vještinu<em> (Arthur </em><em>Walker</em><em>; </em><em>Reynolds-Stephens</em><em>; Harno </em><em>Thornycroft). </em><em>Dervent </em><em>Wood</em> i<em> L. Leighton</em> daju značajne priloge umjetnosti portreta krajem XIX i poč. XX<em> st.</em> Pozitivna obilježja u engl. plastici XIX <em>st.</em> ima i kiparski rad slikara<em> G. F. </em><em>Wattsa.</em> Neposredno pred Prvi svjetski rat nastupa preorijentacija: napuštanje tradicionalnosti i ugledanje u plastiku münchenskog i bečkog kruga, te u one majstore na kontinentu, koji se inspiriraju kiparstvom primitivnog izraza i shematiziranom arhaičnošću. U to se doba ističu: naturalizirani Američanin <em>Jacob </em><em>Epstein</em> (1880—1960), najuvaženiji engl. kipar između dva rata,<em> Eric Gill</em> (1882—1940), koji slijedi izraz smirene monumentalnosti A. Maillola, te<em> Alfred Frank Hardiman</em> (1891—), autor značajnih reprezentativnih spomenika. Najmlađa generacija stoji pred egidom ličnosti <em>Henryja </em><em>Moorea(1898—) </em>koji je svojim stvaranjem, u širokom rasponu od romaničke inspiracije do apstraktnog načina C. Brancusija, zanio cijelu generaciju i engl. plastici izborio određeno mjesto u svjetskoj umjetnosti. Njemu je srodna<em> Barbara Hepworth</em> (1903—), također predstavnik apstraktnog izraza.<em> Ben Nicholson</em> (1894—) u svojim reljefima povezuje elemente slikarstva i kiparstva, a konstruktivist<em> Reg Butler </em>(1913—) kreće se od stilizirane figure do metalnog skeleta. Čelične konstrukcije i kombinacije različitih materijala u tzv. mobilima i apstraktnim formama daje <em>Lynn </em><em>Chadwick</em> (1914—). Dosljednu figurativnost u suvremenoj interpretaciji zastupaju<em> Bernard Mea</em><em>dows</em> i<em> Kenneth Armitage.</em><br /> <strong>Slikarstvo.</strong> Početak XIX<em> st.</em> u engl. slikarstvu obilježen je revolucionarnim razvojem u slikanju pejzaža:<em> John </em><em>Constable </em>(1776—1837) u svojim pejzažima (»Kola sijena«, »Katedrala u Salisburyju«), koje često daje u nekoliko varijanata, teži za izražavanjem unutrašnjeg sadržaja motiva i u biti već promatra stvarnost prirode okom impresionista. I premda novi način tretiranja pejzaža, tj. napuštanje klasicističke koncepcije, ima korijene u romantičnom poimanju svijeta, sama narativna strana teme, toliko karakteristična za to pitanje, postaje sada manje važna od problema forme, boje i svijetla, prostora i atmosfere. To vrijedi naročito za<em> J. M. </em><em>Williama </em><em>Turnera</em> (1775—1851) koji je započeo u duhu romantičke sklonosti prema ruševiniama i gotici, Claude Lorrainu i N. Poussinu (»Westminster Abbey«, »Kaligulina palača«) te holand. pejzažistima. Njegov interes postepeno zaokuplja samo fenomen atmosfere i boje; u djelima posljednjeg decenija (»Kiša, para i brzina«, 1844) on ostvaruje čiste vizije poetskih doživljavanja čara rasvjete i boje, lišene gotovo svake deskripcije. Constable i Turner su prethodnici impresionista. Na prijelomu stoljeća ističe se još<em> Thomas Girtin</em> (1775—1802), izvanredan akvarelist (»Ulica St. Denis u Parizu«), a u prvoj pol. stoljeća pejzažist<em> David Cox </em>1783—1859), sljedbenik Constablea.<br /> U to doba prodora pejzažnog slikarstva<em> John </em><em>Crome</em> (zvan <em>Old Crome</em>, 1768—1821) osniva »The Norwich Society« i udara temelje tzv. norvičkoj školi. Crome slika na realistički način i sa mnogo neposrednog osjećanja za prirodu jednostavne pejzažne motive, u kojima se atmosfera, svjetlo i boja tretiraju na način Holanđana. Suosnivač Norwich Society,<em> John Sell Cotman</em> (1782—1842), radi prvenstveno u akvarelu manire, pejzaže i genre.prizore. Akvarel je bio pravo slikarsko sredstvo da se izrazi osjećaj za transparentnost i ljepotu atmosfere; u velikom broju akvarelista zauzima značajno mjesto <em>Richard P. Bonington</em> (1802—1828) kao veza s E. Delacroixom (koji za njega kaže da je »u svojoj sferi velik kao Rafael«) i s Francuskom (barbizonska škola). I kao akvarelist i kao slikar u ulju Bonington se u svojim pejzažima približava poetičnosti mladoga C. Corota zadržavajući prozračnost i bogatstvo lazurnih tonova svojstvenih njegovim sunarodnjacima.<em> David </em><em>Wilkie </em>(1785—1841) glavni je predstavnik engl. genrea (flam. i holand. utjecaji); uz njega se ističu u toj grani<em> James </em><em>Ward </em>(1769—1859) i <em>Edwin </em><em>Landseer </em>(1802—1873). Portret ima najznatnijeg predstavnika u prvim decenijama XIX<em> st.</em> u<em> Thomasu </em><em>Lawrenceu</em> (1769—1830) koji po svojem načinu još pripada Gainsboroughovom krugu.<br /> Izvan ovih smjerova ističe se fantastični vizionar <em>William Blake</em> (1757—1827), ilustrator Biblije, Dantea, Shakesperea i Chaucera. Predstavnik ranog romantizma prožetog misticizmom Blake se svojom neobičnom fantazijom te spontanim i nekonvencionalnim likovnim izrazom svrstava u red velikih ekscentrika u engl. umjetnosti. Utjecao je na <em>Samuela Palmer</em><em>a</em> (1805—1881), slikara pejzaža i ilustracija za Bibliju, te <em>Edwarda </em><em>Calverta</em> i<em> Georgea Fredericka </em><em>Wattsa</em> (1818—1904), a uvelike i na novatorsku generaciju oko Rossettija. Romantičku struju zastupa i Švicarac <em>J. </em><em>H. Füssli</em> (Fuseli, 1741—1825). Narativno slikarstvo genrea i hist. scena — to je zapravo oficijelno slikarstvo viktorijanske ere koje daje ton razdoblju od nekoliko decenija — predstavljaju<em> Charles </em><em>Leslie</em> (1794—1859), <em>William Mulready</em> (1786—1863) i<em> David </em><em>Wilkie</em> (1785—1841). Ovo slikarstvo dobiva svojevrsnu romantičnu varijantu u pokretu tzv. Bratstva prerafaelita — PreRaphaeliteBrotherhood (P.R.B.) —osnovanog 1848 pod vodstvom<em> Dantea Gabriela Rossettija</em> (1828—1882). Nastojeći da se oslobode od akademizma i tražeći uzore napose u tal. slikarstvu rane renesanse, u djelima Botticellija, Filipa Lippija i mladoga Rafaela, ti su slikari htjeli dati svoj svijet »čistih senzacija i svježih imaginacija«. Prerafaeliti, opsjednuti religioznošću u onoj konzervativnoj sredini, dali su obilježje engl. slikarstvu čitave druge pol. XIX<em> st.,</em> iako se samo bratstvo raspalo već 1857. U to je doba Engleska preplavljena kompozicijama s temama iz Dantea, iz srednjovj. viteških legenda i ranog kršćanstva.<br /> Uz D. G. Rossettija (»Navještenja«) ističu se među prerafaelitima<em> William </em><em>Holman </em><em>Hunt</em> (1827—1910; »Svjetlo svijeta«), historik i ideolog pokreta, te <em>John Everett </em><em>Millais</em> (1829—1896; »Krist u kući roditelja«). <em>Ford Madox Brown</em> (1821—1893), učitelj Rossettija, priključuje se pokretu u svom kasnijem načinu (»Rad«). Pod utjecajem prerafaelita i F. Overbecka je i <em>William Dyce</em> (1806 —1864). Njihov rad nastavlja <em>Walter Crane</em> (1845—1915), a <em>L. Alma-Tadema</em> (1836—1912) varira njihovu maniru u ant. temama. Konačan prekid s tradicionalnim slikarstvom viktorijanske ere, odbacivanje svake anegdotalnosti, te zahtjev za pravom pune slobode u realizaciji vlastite vizije predstavlja slikarstvo<em> Jamesa </em><em>Abbota McNeilla Whistler</em><em>a</em> (1834—1903), podrijeklom Američanina, koji je veći dio života proveo u Londonu. Započeo je u duhu Courbetova realizma (portret), a konačan je izraz našao u kontaktu s jap. drvorezima koje donosi u Englesku. Njegove plošne »simfonije« i »nocturni« pročišćeni su i lišeni svega suvišnoga a građeni profinjeno tretiranom bojom i linijom. Pojavom ovih djela započinje prodiranje duha suvremenog evr. slikarstva u Englesku. U posljednja dva decenija XIX <em>st.</em> polagano dopiru rezultati impresionizma i postimpresionizma. <em>Walter Richard </em><em>Sicker</em><em>t</em> (1862—1942) i <em>Philip </em><em>Wilson Steer</em> (1860— 1942) ostvaruju neku vrstu engl. impresionizma, koji je našao krug pobornika u New English Art Clubu (osnovan 1885) i Glasgow School (vodi je Robert Mc Gregor); franc. slikarska orijentacija mjerodavna je u novoosnovanoj Slade School, koju vodi Francuz <em>Alphonse Le</em><em>gros</em> (1857—1911). Portret je već tri stoljeća vodeća grana u slikarstvu; ovu tradiciju produžuju potkraj XIX <em>st.</em> i u XX <em>st. John Lavery</em> (1856—1941), <em>Augustus John</em> (1879—), <em>Matthew Smith</em> (1879—); <em>William Nicholson</em> (1872—); genre zastupa <em>William Orpen</em> (1878— 1931), a suvremeno interpretirane biblijske teme<em> Stanley Spencer </em>(1891—1960). Postimpresionizam naročito utječe na engl. slikarstvo nakon izložaba što ih je 1910 i 1912 organizirao Roger Fry, a na kojima su prvi put na Otoku bila prikazana djela Van Gogha, Matissea i Picassa; od toga vremena suvremeni slikarski pravci pomalo nailaze na odjek i u Engleskoj. Sočniju engl. varijantu impresionizma ostvaruje<em> W. R. Sickert</em>, mentor 1911 osnovane grupe Camden Town <em>(S. Gore, H. Gilman</em> i<em> Ch. Ginner).</em> U doba Edwarda VII osnovana je grupa suvremenijih tendencija, u grafici »Beggarstaff Brothers« <em>(J. Pryde</em> i <em>W. Nicholson). Wyndham Lewis</em> (1884—) pokreće 1915 »vorticizam« kao sintezu kubizma i futurizma. Dvadesetih godina nalazi konstruktivizam snažnog predstavnika u <em>Ben </em><em>Nicholsonu</em> (1894—). Nadrealizam, koji zastupaju <em>Graham </em><em>Sutherland</em> (1903—) i<em> Paul Nash</em> (1889—1946), jedan je od dominantnih pravaca tridesetih godina; u Engleskoj je obojen neoromantički i pokazuje utjecaje Blakea.<em> Victor </em><em>Pasmore </em>(1908 —), ranije s<em> W. Coldstreamom</em> na čelu Euston Road School (obnova impresionizma), postaje nakon Drugoga svjetskog rata glavni predstavnik neoplasticizma. Djelo<em> Francisa Bacona</em> (1910—) predstavlja neoromantičku figuralnu reakciju na suvremene pokrete. <em>Jack Smith </em>i <em>Edward </em><em>Middleditch</em> predstavljaju zaokret iz Euston Road School u socijalistički realizam. Modernim sredstvima izražavanja služe se<em> G. </em><em>Sutherland</em><em>, P. Nash</em> i kipar <em>Henry Moore</em><em>;</em> njegove slike i crteži, naročito s motivima iz rata, daleko odskaču svojom dramatskom snagom od dokumentarne ilustracije. Apstraktnom slikarstvu, koje u Engleskoj nije došlo do naročite afirmacije, pripadaju <em>William </em><em>Scott</em> i<em> Alan Davie</em>, a dijelom i <em>Ivon Hitchens.</em><br /> Posebno mjesto u engl. umjetnosti ima grafika. Grafičari, većinom bakroresci, bili su isprva samo tehničari, koji su umnožavali radove slikara. Da bi proširio interes za slikarstvo, A. Boydell naručuje kod uvaženih slikara kompozicije sa scenama iz drama Shakespearea, koje daje umnožiti bakrorezom, a slike izlaže na stalnoj izložbi modernog slikarstva, poznatoj »Shakespeare Gallery«. Pojačanje trgovine bakrorezima bitno je izmijenilo socijalni položaj engl. umjetnika, koji se oslobađaju patronata dvora i plemstva. Brojni otisci i pristupačna cijena omogućili su široku distribuciju umjetničkih djela. U promet dolaze pojedinačni listovi ili knjige bakroreza (portreti znamenitih ličnosti, ilustracije novela ili putopisnih knjiga i dr.). Počevši s Rowlandsonom održava se visok stepen grafike i crteža, koji u pojedinim razdobljima XIX <em>st.</em> imaju markantne predstavnike, da bi potkraj stoljeća dostigli vrhunac u opusu rafiniranog ilustratora <em>Aubreya </em><em>Vincenta </em><em>Beardsleya</em> (1872—1898), a u prvim decenijama XX <em>st.</em> u velikim grafičkim listovima perfektnog tehničara <em>Franka </em><em>Brangwyna</em> (1867—1956). Popularizaciji grafičke umjetnosti mnogo je pridonio londonski časopis »The Graphic«.<br /> <strong>Primijenjena umjetnost.</strong> Stilska mnogovrsnost u primijenjenoj umjetnosti u XVIII <em>st.</em> bila je u XIX <em>st.</em> ubrzo ugušena jakom industrijalizacijom i njenim — u likovnom smislu negativnim — održavanjem u obrtu i manufakturi. Doba industrijske proizvodnje — započeto u viktorijanskoj eri — obilježeno je padom ukusa u svim područjima primijenjene umjetnosti. Kao reakcija na tu dekadansu pojavljuje se pokret »Arts and Crafts«, koji u početku druge pol. stoljeća inaugurira slikar i književnik <em>William </em><em>Morris</em> (1834—1896), isprva sljedbenik D. G. Rossettija. Suprotstavljajući ručni rad industrijskoj obradi u primijenjenoj umjetnosti, on se bori na svim područjima protiv filistarskog neukusa svoga vremena; njegov u početku samo estetski revolt protiv kapitalizma priveo ga je socijalizmu. Ističe se u projektiranju namještaja, unutarnjeg uređenja i štamparstva (osniva »Klemscott Press«) kao prvi propagator impaginacije po uzoru na srednjovj. knjige. Tragovi njegova svestranog djelovanja osjećaju se u engl. primijenjenoj umjetnosti još i danas. Njegove reformatorske ideje proširile su se ubrzo i po kontinentu. Uporedo s arhitekturom prelazi u najnovije vrijeme i engl. primijenjena umjetnost na suvremena rješenja (Industrial design).<tab>B. Ho. i Z. Ša.</tab><br /> <em>VIDI PRILOG</em><br /> LIT.: Opća djela:<em> G. Baldwin </em><em>Brown</em>, The arts in early England, I—VI, London 1903—21. — <em>D. </em><em>Frey</em><em>,</em> Englisches Wesen im Spiegel seiner Kunst, Stuttgart i Berlin 1942. — <em>R. H. Wilenski,</em> English painting, London 1943. — <em>L. Binyon,</em> English wat er colours, London 1944. — The Oxford history of English art, I—XI, London 1949. —<em> N. </em><em>Pevsner,</em> The Englishness of English art, London 1956. — The Penguin history of Art, London (tekuća edicija).<br /> PRETHISTORIJA.<br /> British Museum. A guide to the antiquities of the Stone Age, Bronze Age, Early Iron Age, Oxford 1905—21.<br /> ANGLOSAKSONSKO DOBA.<br /> <em>C. H. </em><em>Moore</em><em>,</em> The mediaeval church-architecture of England, New York 1912. — <em>F. Kendon,</em> Mural painting in English churches during the middle ages, London 1923. — <em>I. Bronsted,</em> Early English ornament, London i København 1924. —<em> N. </em><em>Aberg,</em> The Anglo-Saxons in England, Uppsala 1926. — <em>G. </em><em>E. Millar,</em> English illuminated manuscripts, I—II, Paris 1926—28. — <em>T. Borenius</em> i <em>E. W. Tristram,</em> English medieval painting, Florence-Paris 1927. — <em>O</em>.<em> E. Saunders,</em> English illumination, Florence-Paris 1928. — <em>W. Clapham, </em>English Romanesque art before the Conquest, Oxford 1930. —<em> Isti,</em> English Romanesque architecture, vol. I. Before the Conquest, Oxford 1934. — <em>A</em>. <em>Gardner</em>, A Handbook of English medieval scuplture, Cambridge 1935. — <em>E. Kitzinger,</em> Early medieval art in the British Museum, London 1940. — <em>M. Rickert,</em> Painting in Britain. The middle ages, London 1954. — <em>L</em>. <em>Stone,</em> Sculpture in Britain. The middle ages, London 1955. — G.<em> Webb, </em>Architecture in Britain. The middle ages, London 1956.<br /> OD VLADAVINE NORMANA DO KRAJA SREDNJEGA VIJEKA.<br /> <em>E. S. </em><em>Prior,</em> A history of Gothic art in England, London 1900. — <em>H. Thompson,</em> Military architecture in England during the Middle ages, London 1912. — <em>E. </em><em>S. Prior</em> i <em>A. Gardner,</em> An account of medieval figure sculpture in England, Cambridge 1912.—<em>J. Hope</em> i <em>E. </em><em>S. Prior,</em> English mediaeval alabaster works, London 1913. — <em>F. Bond,</em> Gothic architecture in England, London 1913. —<em>H. Read,</em> English stained glass, London 1926. — <em>F. Harrison,</em> Treasures of illumination. English manuscripts of the fourteenth century, London-New York 1937. — <em>E. </em><em>W. Tristram</em>, English medieval wall painting, I—II, Oxford 1944—50. — <em>E. Maclagan</em>, The Bayeux tapestry, London 1945. — England and the mediterranean tradition, London 1946. — <em>M. H</em><em>ü</em><em>rlimann</em> i <em>P. Meyer,</em> Englische Kathedralen, Zürich 1950. — <em>F. Saxl, </em>English scup,ture of the XII<sup>th</sup> century, London 1956.<br /> Vidi i LIT. prethodnog razdoblja.<br /> OD RENESANSE DO KLASICIZMA.<br /> <em>E. </em><em>Law,</em> History of Hampton Court Palace, I—III, London 1885—91. —<em>W. </em><em>J. </em><em>Lof</em><em>tie,</em> Inigo Jones and Wren, London 1893. — <em>R. Blomfield,</em> A history of renaissance architecture in England, London 1897. — <em>J.-A. Gotch,</em> Early renaissance architecture in England, London 1913. — <em>A. W. Clapham</em> i <em>W. </em><em>H. Godfrey,</em> Some famous buildings and their story, London 1913. — <em>C. H. Collins Baker</em> i <em>W. G. </em><em>G. Constable,</em> English painting of the XVI<sup>th</sup> and XVII<sup>th</sup> century, London 1930. — <em>P. Lauedan,</em> Histoire del’ urbanisme, II, Paris 1940. — <em>F. </em><em>D. Klingender, </em>Hogarth and English caricature, London 1944. — <em>J. Harvey,</em> Tudor architecture, London 1951. — <em>J. Sumerson,</em> Architecture in Britain 1530 to 1830, London 1953. — <em>H. </em><em>M. Calvin,</em> Biographical dictionary of English architects 1660—1840, London 1954. — <em>E. </em><em>K. Waterhouse,</em> Painting in Britain 1530 to 1790, London 1956.<br /> NOVIJE DOBA.<br /> <em>J. Ruskin,</em> Modern painters, London 1843. — <em>L. Binyon,</em> The followers of William Blake, London 1925. — <em>K. Clark</em><em>,</em> The Gothic revival, London 1928. — <em>J. Farmer,</em> Le mouvement esthétique et décadent en Angleterre, Paris 1931. — <em>P. Yvon,</em> Le Gothique et la Renaissance gothique en Angleterre, Paris 1931. — <em>G. H. </em><em>Crow,</em> William Morris, London 1934. —<em>M. Chamot,</em> Modern painting in England, London 1937. — <em>J. Piper, </em>British romantic painting, London 1942. — <em>R. Ironside,</em> The Pre-Raphaelite painters, London 1948. — <em>A. C. Ritchie,</em> Masters of British painting 1800—1950, New York 1956.",2,engleska.pdf,
FRANCUSKA,307,"<strong>FRANCUSKA </strong><strong>(France, République Française),</strong> država u zap. Evropi, koja se pruža uz Sredozemno more i Atlantski ocean. Granicu prema Španjolskoj čini duga barijera Pireneja, prema Italiji jugozapadni lanac Alpa, a prema Švicarskoj Jura. Prirodna granica prema Njemačkoj je rijeka Rajna, a Ardenima graniči s Belgijom.<br /> Izrazit značaj ranog središta civilizacije na ovom području dokazuje kontinuitet umjetničke djelatnosti počevši od spiljskih slika i artefakata plastike u centralnoj Francuskoj (Dordogne), zatim ansambli megalitskih spomenika u Bretanji (Carnac) te sojenička naselja na istočnofranc. jezerima. U rano hist. doba naselili su je Kelti i Iberi, u predrimsko doba prodiru u sjev. područja zap. Germani, dok u doba rim. ekspanzije romanski element naseljuje juž. Francusku (Provence, od rim. Provincia), u kojoj su već Heleni imali svoja trgovačka uporišta (fokejska Massilia). Cezar je u toku svojih osvajanja zaposjeo cijelu današnju Francusku, iz koje prodire na Britanske otoke i u Germaniju. U doba Seobe naroda prodiru preko Francuske germ. plemena, među njima i Franci, koji uskoro stječu prevlast, preuzimaju romanski jezični idiom, a svoje ime nameću zemlji i narodu u nastajanju. Franačka porodica Merovinga uspjela je u svojim rukama zadržati vlast nad velikim dijelom zemlje do u VIII <em>st.</em> Veliko carstvo, koje je osnovao Karlo Veliki, raspada se na franc. i na njem. dio; franc. dijelom uskoro zavlada porodica Capet. Država se organizira u monarhiju, u kojoj se postepeno razvija parlamentarni sistem. I u Francuskoj se održava borba carstva i papinstva. Engl. kraljevska kuća, koja je stekla veći dio zap. i sjeverozap. Francuske, nastoji svoju dominaciju proširiti i učvrstiti. Dva dugotrajna rata protiv Engleske izazivaju neimaštinu i revolucionarne socijalne pokrete (»jacquerie«). Poslije istjerivanja Engleza, vlast se u Francuskoj opet usredotočuje u osobi kralja koji međutim mora prenijeti na plemstvo mnoga od svojih prava. Od doba renesanse redaju se jaki vladari (Charles VIII, François I) koji provode značajne političke reforme nastojeći da od Francuske učine najznačajniju državu u zap. Evropi. Pohodi na Italiju i takmičenje s njem. carstvom jačaju zemlju, a znatno je slabe progoni protestantskih hugenota. Jedinstvo i kompaktnost državnosti provode počevši od Henrija IV vladari dinastije Bourbon: Louis XIII, Louis XIV i Louis XV; u njihovo doba nastaje svestran razvoj umjetnosti, književnosti i svih struka nauke. Lik. umjetnosti gube srednjovj. kolektivističko obilježje i postaju izrazito individualističke; u franc. sredini ostvaruje se proces prožimanja i saživljavanja mediteranskog smisla za ljepotu (Italija) sa sklonošću sjevera prema istinitosti i stvarnosti. U kreativnom spajanju ovih dviju komponenata očituje se bit i snaga franc. lik. izraza. Nakon razdoblja apsolutističke monarhije, u kojem je umjetnost služila glorifikaciji vladara, nastupa Revolucijom 1789 temeljiti preokret u historiji Evrope. Duh Revolucije daje umjetnosti poticaja da slavi vrline rim. republikanstva. U vrijeme Napoleonova carstva postaje likovnim uzorom raskoš carskoga Rima. Nakon sloma Napoleona i režima restauracije, razvija se nova b uržoaska klasa koja potiskuje plemstvo u pozadinu. Umjetnost se približava svakodnevnom životu. Počevši od druge pol. XIX <em>st., </em>unatoč svim dramatskim zbivanjima u velikim konflagracijama, Francuska je preuzela vodstvo u cijeloj evr. umjetnosti.<tab>Z. Ša.</tab><br /> <strong>PRETHISTORIJA.</strong> Paleolitik je u Francuskoj zastupan nizom važnih lokaliteta koji su dali ime pojedinim paleolitičkim kulturama. U starijem paleolitiku slijede jedna za drugom kulture <em>préchelléen, chelléen</em> (nalazište Chelles nedaleko od Pariza) ili<em> abbevillien </em>(nalazište Abbeville na ušću rijeke Somme u more) i <em>acheuléen</em> (nalazište Sant-Acheul kod Amiensa). Za ove je kulture karakteristično univerzalno oruđe, tzv. ručni klin (»coup de poing«), obrađeno s obje strane; ručni klin u toku razvoja, osobito u acheuléenu, dostiže savršen amigdaloidni oblik. Dok su nalazišta chelléenske kulture koncentrirana najviše u dolinama rijeka Somme i Seine, dotle je acheuléen rasprostranjen gotovo u svim krajevima Francuske. Paralelno s ovim tzv. jezgraškim kulturama razvijaju se i tzv. iveraške kulture<em> (clactonien)</em> koje dolaze na lokalitetima La Quina, La Micoque, Combe-Capelle i drugdje. — U srednjem paleolitiku razvija se iveraška kultura <em>moustérien</em> (nalazišta Le Moustier u Dordogni). Pored Dordogne, gdje postoje i druga važna nalazišta te kulture (La Ferrassie, Laussel, Abri-Audi i dr.), moustérien je poznat i s ostalih područja Francuske. U mlađem paleolitiku redaju se kulture<em> aurignacien, solutréen</em> i <em>magdalénien. </em>Uz kamene artefakte javljaju se već u aurignacienu predmeti od kosti (harpune, igle i dr.). Najvažnija značajka kultura mlađeg paleolitika je pojava lik. umjetnosti. Početkom aurignaciena pojavljuju se kamene i koštane stilizirane statuete žena steatopignih oblika (»paleolitičke Venere« iz Lespugnea, Sireuila, Brassempouya, Mentona, Péchialeta), figure životinja (posebno zanimljivi bizoni od gline iz spilje Tue d’Audoubert) i bareljefi (»Venera iz Laus- sela«). Iz aurignaciena potječu i prve slike na stijenama spilja (Font-de-Gaume, Lascaux i dr.). Slikarstvo doseže vrhunac u magdalénienu, kad nastaju monohromne i polihromne slike i urezani crteži u spiljama La Mouthe, Combarelles, veći dio slika u Font-de-Gaumeu, Lascauxu i u nizu drugih spilja u Périgordu, te u pirenejskim spiljama (Niaux, Trois-Frères, Marsoulas, Le Portel i dr.). Potkraj paleolitika likovno izražavanje naglo opada. U mezolitiku<em> (azilien)</em> jedine su manifestacije likovnog doživljavanja geometrijski likovi, vjerojatno simboličnoga značenja, izvedeni crvenom bojom na oblucima (Mas-d’-Azil, Massat, La Tourasse i dr.). — U ranom neolitiku Francuske prevladava kultura<em> campignien</em> (nalazište Campigny), koja je još čvrsto vezana za mezolitik. U kasnom neolitiku i u početku brončanog doba javlja se, pod utjecajima s pirenejskoga poluotoka, megalistička kultura, čiji su ostaci brojni menhiri, dolmeni i drugi megalitički spomenici u Bretagni (Carnac, Plouharnel, Loemariaquer i dr.) i u juž. Francuskoj. Na megalitičkim spomenicima uklesane su ponekad shematizirane ljudske figure. U punom i kasnom neolitiku proširena je u sjev. Francuskoj tzv.<em> kultura Seine-Oise-Marne; </em>na stijenama brojnih prirodnih i umjetnih spilja, koje su služile kao grobnice, često su u plitkom reljefu izvedene shematizirane ljudske figure (spilja kod Petit-Morina). Potkraj neolitika i u početku brončanog doba pojavljuju se na jezerima uz granicu prema Švicarskoj sojenička naselja (na Lac d’Annecy, Lac de Clairvaux i dr.). Brončano i starije željezno doba nije stvorilo ništa značajna na području lik. umjetnosti. U toku ← VII<em> st. </em>naseljuju zemlju keltska (galska) plemena koja pod utjecajem grč. kulture (grč. kolonija Massalia-Marseille osnovana je oko ← 600), a kasnije i rim. civilizacije, razvijaju<em> keltsku (latensku) kulturu. </em>Metalni predmeti te kulture (mačevi, štitovi, šljemovi, ogrlice, narukvice, posuđe itd.) ukrašeni su pretežno karakterističnim vegetabilnim ornamentima. Sačuvana figuralna plastika i bareljefi (uglavnom keltska božanstva) nastali su pod jakim stilskim i ikonografskim utjecajem grč. uzora (glave iz Autremonta, bareljef s likom boga Cernunnosa iz Pariza i dr.). Značajnu aktivnost razvili su Kelti u kovanju novca, po uzoru na grč. i maked. novce; na kelt. novcima likovno je zanimljiva ekstremna stilizacija, osobito naglašena kod životinjskih likova i ljudskih glava.<br /> <strong>RIMSKO DOBA.</strong> U ← II <em>st.</em> počinje prodiranje Rimljana u Galiju, gdje je ← 122 osnovana prva rim. kolonija <em>Aquae Sextiae</em> (Aix- en-Provence). Cijelu zemlju Rim je definitivno pokorio u I<em> st., </em>nakon Cezarovih ratova. U drugoj polovini I <em>st.</em> niče niz novih kolonija:<em> Lugdunum</em> (Lyon), <em>Arelate</em> (Arles),<em> Avennio</em> (Avignon), <em>Nemausus</em> (Nîmes) itd. Time je započela intenzivna romanizacija Gala, koji su ubrzo prihvatili rim. religiju i civilizaciju. Iz toga vremena potječu u Francuskoj brojni arhitektonski spomenici: akvedukti kod Nîmesa<em> (Pont du Gard),</em> Lyona, Pariza i Fréjusa; amfiteatri u Nîmesu, Fréjusu i Arlesu; slavoluci (Orange, Saintes, St. Rémy, Besançon), hramovi (<em>Maison carrée</em> u Nîmesu), teatri, terme i dr. Golem broj statuarnih i reljefnih spomenika iz tog doba razasut je širom cijele zemlje. U kasnom carstvu osobito su brojni nadgrobni spomenici s reljefima koji prikazuju scene iz svakidašnjega života, dok su reljefi s mitološkim motivima mnogo rjeđi. Promjene u etničkom sastavu Francuske u toku Seobe naroda (Franci, Vizigoti) i formiranje merovinške države stvorili su bazu novoga razdoblja u razvoju umjetnosti na području današnje Francuske.<tab>Al. S.</tab><br /> <strong>RANI SREDNJI VIJEK.</strong> Početna faza razvoja srednjovj. kulture i umjetnosti na području Francuske vezana je uz pojavu novih etničkih formacija, koje postaju nosioci novorazvijenog feudalnog društvenog sistema i, na tom sistemu bazirane, političke organizacije Franačke države. Budući da se ova državna formacija razvija na širokom području nekadašnjih sjev. i sjeverozap. provincija Rimskog imperija (uključujući i teritorij buduće Francuske), i budući da u razdoblju od VI do IX<em> st.</em> na tom području još nisu iskristalizirane nacionalne individualnosti, to se pojava merovinške i potom karolinške, odnosno predromaničke umjetnosti na užem tlu Francuske može promatrati samo u općem okviru razvoja ove umjetnosti na sveukupnom franačkom teritoriju. Djela arhitekture i lik. umjetnosti, koja se u to doba pojavljuju, predstavljaju sintezu antikne ostavštine i novog rustikalnog shvaćanja; svojim sadržajem ona su pretežno vezana uz sakralnu tematiku, jer je u to doba crkva dominantan faktor duhovnog života, a skolastika vladajuća ideologija.<br /> <strong>Arhitektura.</strong> Na području arhitekture najbrojnija je izgradnja sakralnih objekata, s pojavom mnogih varijacija u tipu bazilike (obostrane apside, transepti, radijalne apsidalne niše, zvonici). Ovom razdoblju pripadaju: crkva St-Germain-des-Prés u Parizu posvećena 558; opatijska crkva St-Denis kraj Pariza izgrađena 629; samostanska crkva u Rebaisu utemeljena 634; opatijska crkva St-Vandrille u Fontenellesu kraj Rouena osnovana 648; opatija Gemeticum (Jumièges) kraj Rouena izgrađena 655; nova opatijska crkva St-Denis kraj Pariza koju je Karlo Veliki dovršio 775; nova opatijska crkva St-Richarius samostana Centula (danas St-Riquier) kraj Amiensa, izgradnja koje počinje 793, te crkva St-Martin u Toursu, kod koje se u IX<em> st.</em> pojavljuju deambulatorij i radijalne kapele.<br /> <strong>Skulptura</strong> ovoga razdoblja je malobrojna; ona pokazuje uz posljednje održavanje antičke tradicije nesigurnost koja se očituje u malenom mjerilu brončanih statua. Najpoznatiji je primjer konjanički kip Karla Velikog (Pariz, Mus. Carnavalet). Brojniji su primjeri obrade reljefa na pločicama od slonove kosti (korice knjiga) kao i zlatarski radovi koji nastaju u Toursu, Sensu, Poitiersu i Reimsu. Kod toga se početni bizant. uzori brzo napuštaju, a rijetko se usvajaju elementi pleterne ornamentike.<br /> <strong>Slikarstvo</strong> je usredotočeno na iluminiranje crkvenih knjiga (biblije, psaltiri, sakramentariji, evanđelistari, epistole, lekcionariji, antifonariji). Početni se radovi nadovezuju na irsko-anglosaksonske, rim., bizant. pa čak i sirijske uzore, ali se s vremenom razvija samostalni rad, koji od ornamentalnog ukrasa inicijala prelazi na slikarski prikaz grupnih kompozicija u minijaturi. Najpoznatije su bile slikarske radionice u Toursu, Metzu, Reimsu, St-Denisu i Orleansu. Najpoznatija djela skriptorija u Toursu su Alkuinova biblija (London, British Mus.), Lotarov evanđelistar (oko 840, Pariz, Bibl. National) i Vivianova biblija (845—850, Pariz, Bibl. National).<br /> <strong>ROMANIKA.</strong> Put društvene i političke stabilizacije Francuske od početka XI<em> st.</em> očitovao se u sve jasnijem formiranju novih faktora javnog života: vodećih feudalaca (knezovi, plemstvo, vitezovi), crkvene organizacije i građanstva. Središta kulturnog i umjetničkog života postaju u prvome redu samostani, zatim dvorovi feudalaca i postepeno slobodni gradovi. Francuska postaje središte mnogih duhovnih i kulturnih pokreta i reforma u zap. Evropi (Cluny, Cîteaux, univerzitet u Parizu).<br /> <strong>Arhitektura.</strong> Razdoblje od XI do XIII<em> st.</em> ujedno je vrijeme u kome se novi objekti grade pojedinačno bilo na samotnim mjestima (burgovi, samostani) bilo unutar postojećih urbanih ansambla (zgrade, samostani i crkve). Život, a prema tome i osnovna urbana struktura mnogih gradova, veže se u to doba na antiku unatoč hijatu od nekoliko stoljeća (Nîmes, Avignon, Arles, Aix, Cîteaux, Troyes); u njima se izgrađuju pojedinačne romaničke zgrade karakterizirane specifičnim romaničkim portalima i prozorima (bifore). Najznačajnija je u to vrijeme izgradnja sakralnih objekata. Prevladava tip bazilike koja je na jugu prekrita svodom (tradicija antike) ili kupolama (upliv Bizanta), a na sjeveru svodovima pojačanim pojasom (preteča razvoja gotike). Postoje i bazilike s ravnim stropom (odnosno otvorenim drvenim krovištem) kao što su: novi sloj peterobrodne bazilike s transeptom St-Martin u Toursu (997—1014); peterobrodna bazilika St-Remy u Reimsu; potpuna obnova samostanske crkve St-Germain-des-Prés u Parizu (1120—1130) i bazilika St-Aphrodise u Béziersu. Bazilikalni prostor prekriven jednostavnim svodom imaju katedrale u Avignonu (XI<em> st.</em>) i Orangeu (XII<em> st.</em>). U juž. pokrajinama uobičajena izgradnja jednobrodne romaničke bazilike, koje su polja prekrivena kupolama (npr. katedrala u Cahorsu, oko 1100), proširuje se uvođenjem poprečnog broda, koji posjeduju katedrala u Angoulêmeu (prva pol. XII<em> st.</em>) i samostanska crkva u Fontevraultu (prva pol. XII <em>st.</em>). Grupi akvitanskih crkvenih objekata s kupolama pripadaju St-Jean-de-Côle kraj Thiviersa, opatijska crkva u Solignacu, St-Étiеnnе u Périgueuxu i monumentalna crkva tlocrta grč. križa sa pet kupola (poput Sv. Apostola u Carigradu i Sv. Marka u Veneciji) St-Front u Périgueuxu (dovršena poslije 1122). U skali od konstrukcije polukružnih preko samostanskih do križnih svodova s rebrima variraju crkve St-Hilaire u Poitiersu, St-Honorat u Lérinsu i Notre-Dame-la-Grande u Poitiersu. U isto vrijeme razvila se u Auvergni bazilika s emporama iznad bočnih brodova (Notre-Dame-du-Port u Clermont-Ferrandu; St-Sernin u Toulouseu). Posebnom konstrukcijom polusvodova prekriveni su uski bočni brodovi crkve St-Trophime u Arlesu. Monumentalnošću ističe se velika peterobrodna nadsvođena bazilika, obogaćena sa dva transepta i razvedenom apsidom, opatije u Clunyju (započeta 1088, posvećena 1095, dovršena 1131, porušena 1811). Dok na jugu konstrukcija svoda i kupole ostaje karakteristična za romaniku, na sjeveru se razvoj kreće prema savršenijem sistemu križnog svoda s rebrima, koji se u slijedećoj etapi razvija do slobodne prostorne konstrukcije nosivih rebara, između kojih su u gotici razapete tanke opne sfernih ploha. Proces razvoja očituje se u katedrali u Le Mansu, a naročito u naknadno nadsvodenim normandijskim opatijskim crkvama St-Étienne i Ste-Trinité u Caenu, kod kojih se osjeća prijelaz od kompaktnog romaničkog korpusa na početni oblik raščlanjene strukture. U oblikovnom smislu postoje na tlu Francuske ostvarenja u rasponu od cistercitske jednostavnosti, koju ilustrira opatijska crkva u Pontignyju, preko bogatih detalja portala St-Trophime u Arlesu do raskošnog pročelja Notre-Dame-la-Grande u Poitiersu. Romanički način izgradnje velikih trobrodnih dvorana primjenjuje se i u izgradnji prvih hospicija u Angersu (1153), Le Mansu i Chartresu (XIII <em>st.</em>), a konstrukcija velikih raspona u izgradnji mosta preko Rhône u Avignonu (oko 1177).<br /> <strong>Skulptura.</strong> Kiparstvo romanike veže se u Francuskoj uz tradiciju galsko-rimskih statua (Provence) i brojnog bizant. importa sitne plastike, a razvija se ponajprije kao pratnja arhitektonske kompozicije (portali). Škole Provence i Burgundije ostvaruju grupne kompozicije, kod kojih su figure nizane u ritmičkoj alternaciji s ornamentalnim (meandri, zupci) i arhitektonskim (stupovi, pilastri) profilacijama. Portali na crkvama St-Trophime u Arlesu (oko 1150) i St-Gilles kraj Arlesa najbogatiji su primjeri primjene skulptorskog obogaćenja arhitektonskih objekata. Statue apostola na katedrali u Toulouseu, djelo majstora <em>Gilabertusa,</em> karakterizirane su masivnošću i snagom. U sjevernoj Akvitaniji razvila se dekorativna plastika najbogatije izražena na. pročeljima katedrale u Angoulemeu i crkve Notre-Dame-la-Grande u Poitiersu. Bogatstvom minijaturne plastike obiluje Burgundija, u kojoj se ističe kompozicija portala na predvorju opatijske crkve u Vezelayju (prva pol. XII<em> st.</em>). Na području sjev. Francuske prevladava u skulpturi naturalnija forma, izražena snažno na brončanim vratima crkve u St-Denisu kraj Pariza.<br /> <strong>Slikarstvo</strong> se razvija u ranoj romanici na podlozi izrazitih bizant. upliva u shemi figura i boji, što se očituje u liku Marije u kapeli St-Michel u Rocamadouru, Krista u crkvi St-Jean u Poitiersu i scenama iz legenda u St-Savinu u Poitouu (početak XII<em> st.</em>). Sredinom XII<em> st.</em> prodire u slikarstvo prirodnije shvaćanje koje se očituje na zidnim slikama u dvorani kapitula St-Trophime u Arlesu, crkvi St-Philibert u Tournusu, a naročito u crkvi u Petit-Quevillyju kraj Rouena. Pod od mozaika rijetka je pojava kao primjerice u crkvi St-Remy u Reimsu (oko 1090). Bogatstvo slikarskih ostvarenja u staklu (vitrail) potječe iz XI i XII<em> st.</em> kad se pojavljuju, u fragmentima poznati, prvi figuralni ciklusi u Chartresu, St-Denisu, Le Mansu i Poitiersu, dok cistercitska crkva u Pontignyju rješava prozore u monohromnoj igri ornamenta. U to doba javlja se i intenzivan rad u zlatu, emalju, drvu i tkanjima u Toursu, Chartresu, Reimsu i Limogesu.<br /> <strong>GOTIKA.</strong> Razvijena feudalna ekonomika postaje u Francuskoj u toku XII<em> st.</em> podlogom procvata proizvodnje i trgovine u mnogim gradskim središtima. Time dolazi do ekonomske i duhovne afirmacije gradskog žiteljstva, što se očituje u vidnoj ulozi gradova na polju procvata kulture i umjetnosti toga vremena (univerzitet u Parizu oko 1200). Građanstvo postaje od XII<em> st. </em>sve snažniji faktor razvoja umjetnosti uz feudalce i crkvu, koji su prethodno bili gotovo isključivi nosioci kulturnog i umjetničkog života (samostani).<br /> <strong>Arhitektura.</strong> Gradovi se izgrađuju unutar utvrđenog bedema gdje nastaju spontane aglomeracije pojedinačnih građanskih kućica duž krivudavih uličica koje se slijevaju prema vitalnom gradskom centru (trgu), na kome se izgrađuje vijećnica ili katedrala kao stvarna i simbolična dominanta gradskoga života, kako to pokazuju primjeri u Parizu, Arrasu, Compiègneu, St-Quentinu, Amiensu, Chartresu, Reimsu i dr. Arhitektura fortifikacija najsnažnije se razvila kod izgradnje gradskih bedema pojačanih kulama, što je vidljivo kod preostalih tvrđava, kula ili u novom gotičkom stilu akcentuiranih gradskih vrata u Carcassonneu, Beauvaisu, Bordeauxu i u Avignonu. Istaknute gradske vijećnice s bogatom stilskom obradom gotičke konstrukcije pročelja izgrađene su u Arrasu, Compiègneu i St-Quentinu, a stara trgovačka kuća (1358) u Strasbourgu. Građanske kuće izgrađene su od kamena u Cahorsu, Cordesu i St-Antoninu, od opeka u Bordeauxu, Parizu, Chartresu, Avignonu, Arrasu, Amiensu i Laonu, a u kanatnoj konstrukciji s konzolnom istakom gornjih etaža u Caenu, Lisieuxu, Rouenu i Quimperu, te u bogatoj izvedbi (kuća J. Callona) u Reimsu.<br /> Feudalni magnati izgrađuju u tom razdoblju snažno utvrđene burgove, unutar kojih se u gotičkim konstruktivnim i oblikovnim rješenjima uređuju otmjeni prostori za obitavanje (zametak budućih palača). Najmonumentalnija utvrđena rezidencija onog vremena bijaše zidinama i kulama osigurani dvorac Louvre (stari) u Parizu. U Avignonu podiže se impozantan utvrđeni papinski dvor s monumentalnom kapelom i dvoranom konzistorija (XIV<em> st.</em>), u Tarasconu kralj René od Anjoua izgrađuje utvrđeni dvor. Kao raskošna kneževska rezidencija ističe se tzv. Palais u Poitiersu (s bogatom dvoranom dovršenom 1387). Izgradnja mnogih burgova vezana je u to doba uz nastojanja knezova da očuvaju svoju moć i razviju udoban život, kako pokazuje djelovanje Jeana de Berry koji podiže oko 17 zamaka. U tome ne zaostaju crkveni dostojanstvenici: gradi se biskupska palača u Laonu (XIII<em> st.</em>); nadbiskupska palača u Reimsu s dvospratnom kapelom (1230); dvorana sinoda u Sensu; Hôtel de Sens u Parizu (1475—1519, konačište nadbiskupa iz Sensa), Hôtel de Cluny u Parizu (poslije 1490, konačište opata iz Clunyja), te utvrđene biskupske rezidencije u Albiju i Narbonneu.<br /> Novo gotičko shvaćanje u arhitekturi, izraženo u afirmaciji dinamične i zanosne kompozicije definirane ne više masivnim korpusom romanike nego sistemom prostorne konstrukcije raščlanjenih stupova, rebara, kontrafora, šiljastih lukova i svodova, sfernih ploha i opna polihromnih stakala, razvilo se i dostiglo kulminaciju prvenstveno u izgradnji sakralnih objekata. Nastavljajući na tradiciju razvijenih romaničkih nadsvođenja Burgundije i polukružnih križnih svodova s rebrima Normandije i Ile-de-France, počinje se arhitektonska konstrukcija oslobađati krute omeđenosti, masivnosti i težine. Početkom XII<em> st.</em> pojavljaju se prvi šiljasti križni svodovi s dijagonalnim rebrima u deambulatoriju opatijske crkve u Morienvalu pokraj Crépy-en-Valoisa i u bočnim brodovima crkve St-Étienne u Beauvaisu, a oko 1130 dolazi u kapeli u Bellefontaineu do povezivanju križnih rebara sa šiljastim lukovima. Međutim, prvo sazrijevanje, u kome se šiljasti svodovi s rebrima i šiljasti lukovi povezuju s kontraforima u jedinstveni prostorni konstruktivni sistem, odvija se između 1137 i 1144 kod izgradnje opatijske crkve St-Denis kraj Pariza, kod koje se usporedo sa zrelim gotičkim elementima (svetište s deambulatorijem) zadržavaju i mnogi retardirani romanički elementi. Djelomična gotička rješenja javljaju se nadalje kod izgradnje crkava St-Remy u Reimsu i Notre-Dame u Châlons-sur-Marne, opatijske crkve St-Germer u Beauvaisu i katedrale u Noyonu. Slijedeći stupanj razvoja gotike pokazuje izgradnja katedrala u Sensu, Senlisu i Laonu (kod koje se još izmjenjuju polukružni i šiljasti lukovi). Završni stupanj prve etape u razvoju gotike predstavlja 1163 započeta katedrala Notre-Dame u Parizu sa strogim pročeljem i tlocrtom peterobrodne bazilike (presječene transeptom); završava se kružnim svetištem s dvostrukim deambulatorijem. U to doba posebnu grupu čine redovničke crkve cistercita u Pontignyju i premonstratenza u Dommartinu. Puni zamah doživljuje gotika u sjajnim katedralama Francuske izgrađenim u XIII<em> st.</em> Katedrala u Chartresu razvija nakon starijih oblika pročelja neslućeno bogatstvo konstruktivnog raščlanjivanja, te skulptorske i polihromne obrade. God. 1212 započeta, katedrala u Reimsu postaje najsjajnije ostvarenje gotičke umjetnosti kako u općoj koncepciji tako i u virtuoznim detaljima (kao graditelji se spominju<em> J. Leloup, Gauthier de Reims, Bernard de Soissons, Jean</em> <em>d’ Orbais</em> i <em>Robert de Cousy</em>). Blještavim bogatstvom gotičke kompozicije prezentira se između 1218 i 1268 izgrađena (pročelje dovršeno u XV <em>st.</em>) katedrala u Amiensu (graditelji <em>Robert de Luzarches, Thomas de Cormont</em> i njegov sin <em>Regnault</em>). Težnja za pretjeranim vertikalizmom dovela je do opetovanog urušenja kod izgradnje svetišta (1225—72) katedrale u Beauvaisu. Zrelom razdoblju pripadaju i katedrale u Troyesu (započeta 1174), Bourgesu i Le Mansu. Akcentuacijom vertikalizma i elegantnim oblicima ističu se katedrale u Coutancesu i Rouenu (izgradnja prvog objekta započinje 1207). Daljnji razvoj vodi na sjev. području do gomilanja detalja plamene (flamboyant) ili cvjetne gotike kao kod crkava St-Maclou u Rouenu i Ste-Madeleine u Troyesu, dok je poseban odnos unutarnje i vanjske orijentacije bogato detaljiranih prozora koncipiran na nedovršenoj crkvi St-Urbain u Troyesu. Na burgundijskom području razvija se modificirana gotika s mnogim retardiranim elementima kod crkve Notre-Dame (dovršena 1240) u Dijonu, katedrale u Auxerreu i crkve Notre-Dame u Sémuru. Južne i zap. pokrajine s ustezanjem su primale razvoj gotičkog shvaćanja. Zadržavanje jednobrodnih prostora i specifičnog materijala (opeka) reduciralo je mogućnost razvoja raščlanjene koncepcije. Upliv sjev. pokrajina očituje se u izgradnji svetišta u Narbonneu i Toulouseu te katedrala u Clermont-Ferrandu i Limogesu. Starije tradicije jednobrodnog korpusa pridržava se nova izgradnja svetišta i transepta katedrale u Bordeauxu. Najistaknutija jednobrodna bazilika (bez transepta) od opeke izgrađena (1282—1390) u karakteru obrambene građevine jest katedrala u Albiju. Među manjim gotičkim objektima posebno mjesto zauzima dvospratna Sainte-Chapelle u sklopu Palais de Justice (1243—48; graditelj <em>Pierre de Montereaux</em>) u Parizu, s trobrodnim donjim i jednobrodnim gornjim prostorom definiranim elegantnom i prozračnom konstrukcijom.<br /> <strong>Skulptura.</strong> Razvoj gotičke skulpture povezan je u Francuskoj pretežno uz arhitekturu kao element logične i bogate akcentuacije pojedinih portala i pregrada odnosno oltarnih kompozicija. Kao materijal upotrebljava se kamen i drvo (u intérieuru), a rijetko bronca. Počeci razvoja pokazuju strogost simetrične i u ornamentalnom duhu koncipirane figuralne kompozicije krute postave i nijema izraza sa shematiziranim detaljima draperije na oblikovno negiranom tijelu. Tokom vremena pojavljuje se sve izrazitije kretanje k naturalnoj definiciji figure, da se konačno taj razvoj dovine do izričitih realističkih kvaliteta. Prvo žarište razvoja skulpture bilo je vezano uz radionicu katedrale u Chartresu (glavni portal) odakle se uplivi šire u Angers, Le Mans, St-Denis i Pariz. Oko 1250 očituje se pojava prirodnijeg stava u skulpturi; ornamentalna koncepcija zamjenjuje se slobodnijom figuralnom, što dolazi do punog izražaja u skulptorskom bogatstvu katedrale u Chartresu, Parizu, Amiensu, Bourgesu i Reimsu. Pun intenzitet franc. gotičke skulpture varira između gracioznosti (lik Madone na srednjem stupu »zlatnih vrata« južnoga krila transepta katedrale u Amiensu), stroge monumentalnosti (lik Krista poznat pod nazivom »Le beau dieu d’Amiens«) i impresivne izražajnosti definirane u kompozicijama punog pokreta (»Posljednji sud« na katedrali u Bourgesu, skulptorski ciklus katedrale u Reimsu). I na području skulpture vrši sjev. područje Francuske upliv na južne pokrajine (Bordeaux, Lyon). Tijekom XIV i XV <em>st.</em> proširuje se skulptorska obradba na izradbu grobnica i sarkofaga, pri čemu se pojavljuju značajna realistička ostvarenja (primjeri u Bourgesu, St-Denisu, Amiensu i Fontevraultu).<br /> <strong>Slikarstvo.</strong> Na području slikarstva Francuska ne zauzima u gotici takvo vodeće mjesto kao u arhitekturi i kiparstvu. Na jugu dominantnu ulogu preuzima tal. utjecaj, koji prodire preko papinskog dvora u Avignonu (kamo je pozvan <em>Simone Martini</em> iz Siene), a u sjeverna područja prodiru nizoz. slikarska shvaćanja. U krugu sakralnih, alegorijskih i narativnih scena izdvaja se specifičan motiv Mrtvačkog plesa već u prvoj četvrti XV <em>st.</em> (samostan minorita u Parizu), koji sredinom istog stoljeća poprima monumentalne forme pune tragike (opatijska crkva Chaise-Dieu). Reprezentativni karakter zadržava i prikaz »Posljednjeg suda« u katedrali u Albiju. Slikarstvo na drvu razvija se naročito u XV<em> st.</em> u školama u Toursu, Amiensu i u Provenci. Međutim, razvoj strukture franc. gotičkih građevina uzrokovao je pojavu monumentalnih polihromnih vitraila, kod kojih fantazija boja i silhuetnih linija stvara viziju čarobnih oblika. Ljepota ovih polihromnih opna, razapetih između gotičkog konstruktivnog skeleta, pojavljuje se već kod katedrale St-Denis, da u opusu od 125 prozora i 9 rozeta katedrale u Chartresu postigne kulminacionu kvalitetu koju mogu pratiti vrijednošću samo vitraili svetišta katedrale u Auxerreu i Le Mansu. Harmonijom i ljepotom odlikuju se još prozori katedrala u Bourgesu, Reimsu i Beauvaisu te Sainte Chapelle u Parizu. Uz spomenute slikarske tehnike nastavlja se bogati rad na iluminiranju knjiga, u čemu prednjači radionica kralj, dvora u Parizu (Breviarium Parisiense) te skriptoriji u Reimsu i u Champagni. Zasebno bogatstvo likovnog prikazivanja vezano je uz razvoj tkalačke vještine, koja se njeguje naročito u Parizu i Arrasu. Među najpoznatija djela ubraja se ciklus vunenih tapiserija s motivima Apokalipse u katedrali u Angersu, koje je izradio pariški majstor Nicolas Bataille po crtežima dvorskog slikara <em>Jana van Brugge</em> (Jean de Bruges) koncipiranim prema uzoru na minijature starih iluminiranih manuskripata.<tab>A. Moh.</tab><br /> <strong>RENESANSA.</strong> Bitno je obilježje razvoja franc. umjetnosti kontinuitet i logičan prijelaz iz jednog razdoblja u drugo. U domovini gotike nije renesansa nastupila revolucionarnim zamahom već afirmirajući se u toku nekoliko etapa i koristeći se znatno iskustvima prošlosti. U prvo vrijeme ona se manifestira kao superstruktura i dodavanje ne odviše izrazitih elemenata uvriježenoj i prokušanoj općoj lik. formi. Utjecaji su u Francusku dolazili prije svega s juga: Provansa je od davnine bila intenzivno povezana s Apeninskim poluotokom i preko te pokrajine trajno su penetrirali stanoviti umjereni impulsi. Djelovanje <em>Franje Laurane</em> i<em> Pietra da Milano</em> na dvoru provansalskoga kralja Renéa ne predstavlja još izrazitiji prodor novih lik. stremljenja, kao što neće ni boravak slikara i iluminatora<em> Jeana Fouqueta</em> u Italiji dovesti do preokreta u franc. slikarstvu. Od dominantnog su značenja bili ratni pohodi franc. kraljeva na Italiju; bogati lombardijski gradovi, pa riznice umjetnosti na putu do Rima i, konačno, raskoš aragonskog Napulja fascinirali su vladare koji su netom oslobodili Francusku od Engleza i smatrali svojom dužnošću da i vanjskim sjajem afirmiraju svoju vlast i dostojanstvo. Srednjovj. viteštvo, koje upravo na tim pohodima daje dokaze svoje ratničke bravure prije no što će sasvim odumrijeti, ubuduće će zamijeniti pojava dvoranina koji ima svojom prisutnošću na dvoru kod zabava, kod sijela humanista i pjesnika, te kod ceremonijalnih lovova povećati sjaj kraljevskog dostojanstva. Potkraj XV<em> st. </em>Pariz još uvijek nije ono duhovno i političko središte Francuske kakvo je bilo nekoć. Kraljevi borave naizmjenice u svojim utvrđenim rezidencijama uz rijeku Loire još decenijima pošto je prestala opasnost od Engleza. Bogatstvo, koje su upoznali na svojim talijanskim pohodima, žele presaditi na tlo Francuske; dovode sa sobom tal. umjetnike, a kao ratni plijen dovlače umjetnine ant. vremena ili suvremene Italije. Još u doba, kad je gotika bila djelotvorna i živa, u gotičke ambijente ulaze neki elementi koji nagovještavaju povratak duha antike, a pojedini klasični dekorativni elementi saživljuju se s naturalističkim tendencijama kasne gotike (stil Louis XII, 1498—1518). Kralj Charles VIII na svom pohodu u Italiju sakuplja umjetnine i dovodi u Francusku umjetnike <em>(Guido Mazzoni, Fra Giocondo).</em> Drugi osvajač Italije, François I, postaje protektor umjetnosti; njegovo je razdoblje (stil François I, 1519—50) prožeto pravim obožavanjem dostignuća tal. renesanse. On je umio Italiji oteti najznačajniju ličnost renesanse,<em> Leonarda da Vinci</em> (koji je umro u Francuskoj, a njegove najbolje slike ostale su u posjedu kralja, čija je zbirka začetak Louvrea), a uz njega <em>Rossa Fiorentina, Francesca Primaticcia, Niccolòa dell’ Abbate</em> i dr., koji unose u Francusku tal. duh. Tal. umjetnici su se, međutim, u toku XVI<em> st.</em> potpuno asimilirali, pa se prilagođuju domaćoj tradiciji. Nakon bujne aktivnosti u doba Françoisa I nastupa ohlađenje: Primaticcio je lišen svoga dominantnog položaja, a oko kraljevskog prijestolja okupljaju se teoretici i traktatisti, koji se zalažu za upotrebu ant. stupovnih redova i mirnu jednostavnost u izrazu (stil Henri II). Za vladavine Katarine de’ Medici, rodom Firentinke, Primaticcio je rehabilitiran, ali je autonomni franc. utjecaj toliko snažan, da dominantnom ličnošću postaje <em>Philibert Delorme.</em> U doba vjerskih ratnih sukoba između katolika i hugenota (pokolj u »Bartolomejskoj noći«) mnogi franc. umjetnici traže zaklonište u susjednim protestantskim zemljama, te ih obogaćuju svojim iskustvom. Novi vladar Henri IV, koji je prošao hugenotsku i katoličku fazu, donosi smirenje zemlji te i sam nastoji biti protektorom umjetnosti (stil Henri IV); on tolerira i hugenote; osnivač je loze vladara Burbonaca, s kojima je u iduća dva stoljeća povezan razvoj franc. umjetnosti. Henri IV nastavlja izgradnju Louvrea i potiče osnutak »druge škole Fontainebleaua«, u kojoj prevladavaju flam. slikari-romanisti, inspirirani duhom i manirom ranog baroka Italije; njegovu biografiju prikazao je u nizu historijsko-alegorijskih kompozicija <em>P. P. Rubens</em> koji je u tu svrhu bio pozvan u Pariz.<br /> <strong>Arhitektura.</strong> Prodorom renesanse gubi se onaj kolektivistički duh koji je toliko značajan za gotiku. Dok je u gotici niz umjetnika surađivao na ostvarenju jednog umjetničkog djela, u renesansi samostalno izvode pojedine zadatke specijalizirani stručnjaci. Sinteza udruženih nastojanja specijalista jest dvorac (château) na ladanju i palača (hôtel) u gradu. Osnovno načelo njihovih arhitektonskih koncepcija je stroga simetričnost i preglednost građevnog korpusa (jezgra i strogo diferencirane prigradnje — ugaoni paviljoni, naglašen rizalit, prostrano pravokutno dvorište); ona se održava i u slučajevima, kad se gradu (burgu) dodaju noviji traktovi (Blois). U sudaru gotike i renesanse manifestira se sukob franc. tradicije s tal. manirom; taj sudar, koji će se završiti pobjedom mirne franc. verzije renesanse, najočevidnije se odražava u dvorcima uz rijeku Loire (Blois, Amboise, Chenonceaux, Chamborg, Langeais, Chaumont) i u okolici Pariza (Chantilly, Château de Madrid, St-Germain-en-Laye, Fontainebleau). Upravo Fontainebleau postaje u dva navrata u kratkom toku franc. renesanse žarištem umjetničkih nastojanja i prodora novih lik. koncepcija. Uz djelatnost tal. umjetnika, koji su istovremeno graditelji, kipari, slikari i dekorateri, dolazi i do izravnog i neposrednog utjecaja antike (dopremaju se odljevi ant. plastike) bez učešća Italije. Izraziti je poklonik tal. arhitekture <em>Pierre Lescot,</em> graditelj dijela Louvrea (Cour carrée), a<em> Philibert Delorme</em> sljedbenik je S. Serlija. Protiv ovog smjera javlja se otpor<em> (J.-A. Du Cerceau st., Hugues Sambin)</em> u jače naglašenom franc. duhu.<br /> <strong>Skulptura.</strong> Plastika kasne gotike nije u francuskoj poznavala utrirani realizam i precioznu eleganciju; tendencije, koje očito predskazuju renesansu, manifestiraju se već u posljednjim decenijima XIV <em>st.</em> u djelima nizoz. majstora, u generaciji »mladih«, koje u burgundskom krugu predstavlja<em> C. Sluter.</em> U XV <em>st. </em>nastavljaju se te tendencije istovremeno u više lokalnih kiparskih škola (Bourges, Dijon, Troyes, dolina Loire), a kao glav. ličnost dominira <em>Michel Colombe</em> koji u svom djelu oživotvoruje prijelaz iz gotike u renesansu. U isto vrijeme i stranci unose dostignuća renesanse u franc. skulpturu: <em>Conrad Meyt</em> (Brou-en-Bresse), <em>Franjo Laurana</em> (juž. Francuska), <em>Antonio</em> i <em>Giovanni Giusti</em> (opatija St-Denis) i <em>Primaticcio.</em> Glav. majstor franc. renesanse <em>Jean Goujon,</em> koji je učio u Italiji, umije se prilagoditi stilu koji diktira arhitektura infiltrirana italijanizmom (Fontaine des Innocents; Dijana iz Aneta). Tematiku jednako širokog raspona (portret, monumentalna plastika, religiozna skulptura), ali uz naglašeniju patetiku i virtuoznost, obraduje i <em>Germain Pilon. </em>Poslije njih dvojice odumire visoka skulptura; velik broj vještih tehničara i manirista rješava probleme strogo unaprijed fiksiranih zadataka, ali ne može doseći razinu ove dvojice majstora.<br /> <strong>Slikarstvo.</strong> U slikarstvu postoji paralelizam između lik. izraza Flandrije i Francuske (škole u Parizu, Champagnei i Burgundiji) naročito u iluminaciji koja će u renesansnom slikarstvu sačuvati iste bitne oznake: realističko zrenje, smisao za pitoresknost i životnu stvarnost kao i za delikatne harmonije živih boja. Od<em> Jeana</em> i<em> Frangoisa Cloueta </em>do<em> Ambroisea Duboisa</em> izredao se znatan broj flam, slikara koji su radili u Francuskoj u službi mecena iz kuće Valois, svladavajući rutinirano velik broj narudžaba u prijelomno doba kad se cijenio njihov lik. izraz, ali se tražilo i prilagođavanje suvremenim tal. shemama. Tematika se znatno proširuje: uz biblijske motive pridolaze viteške legende, pučki motivi, patetično groteskni danses macabres, bukoličke scene, a sve dano u arheol. dekoru. Dolazi do jake fluktuacije umjetnika širom provincija (jedino provansalski umjetnici ne napuštaju svoj kraj), nastaje intenzivna razmjena iskustava, a od naročite je važnosti postepeno pretapanje tal. i nizoz. utjecaja i smjerova. Slikarima se pruža mogućnost djelovanja uz intenzivan dvorski život; privlače ih dvorci na Loirei gdje stoluju franc. kraljevi. Drugi pak polaze u Provansu imajući u vidu mecenatstvo kralja Renéa. Sva dotadašnja traženja sintetizirala su se u najsuptilnijem majstoru renesansnog slikarstva na rijeci Loire, u mnogostranom <em>Jeanu Fouquetu,</em> portretistu, autoru sakralnih slika i nenadmašivom iluminatoru. Majstoru Fonquetu nastoji se približiti <em>Jean Bourdichon, Maitre de Moulins</em> (vjerojatno identičan s Jeanom Perréalom) i <em>Simon Marmion.</em> U Provansi postepeno slabi utjecaj nizoz. majstora. Prolazeći kroz faze što ih obilježuju <em>Maître de l’Annonciation d’Aix</em> (vjerojatno Guillaume Dombet),<em> Maître du roi René, Maître de la Pietà d’Avignon</em> — pa do<em> Enguerranda Charontona</em> i <em>Nicolasa Fromenta,</em> slikarstvo podliježe sve više tal. duhu. U isto vrijeme sve se više gube karakteristike izvorno franc. izraza; nestaje oduševljenja za prirodu, ropski se primaju tal. sheme, nestaje realistički portret, slikar se prilagođuje ukusu i želji poslodavca. Potkraj XVI <em>st.</em> održao se samo još profinjen portretni prikaz realističke fakture (članovi porodica<em> Dumonstier, Lagneau, Quesnel</em> i<em> Du Guerrier,</em> te<em> Jean de Court</em> i<em> Corneille de Lyon</em>). Posvemašnje prilagodavanje tal. formi predstavljaju obje škole u Fontainebleauu. U prvoj školi (oko 1530—50) sudjeluju isključivo Talijani dekorativnim rješenjima i variranjem ant. mitoloških tema u okviru opće koncepcije dekoracije <em>(Rosso Fiorentino, Primaticcio).</em> Druga škola (oko 1595—1610) znači potpuno prilagodavanje tal. shemi; u njoj sudjeluju Flamanci, Talijani i Francuzi (<em>Toussaint Du Breuil, Jacob Bunel, Ambroise Dubois, Martin Fréminet, Antoine Caron, Jehan Cousin</em> st. i ml.). Značajan je za drugu školu ženski akt, koji se — u odnosu na ranija ostvarenja izrazito lirske intonacije (»Dijana iz Fontainebleaua«, »Gospoda sa sluškinjom u kupelji«) — približava aktu tal. manirizma (»Eva prima Pandora« pripisivana J. Cousinu st.). Istovremeno s Rubensom, koji dolazi u Pariz 1620, pojavljuju se u Francuskoj brojni flam. slikari-romanisti (italianisants) koji slikaju hist. scene i genre. Eklektička struja (kontaminacija stila Rafaela i Rubensa vodi preko svojih predstavnika <em>Simona Voueta, Eustachea Lesueura, Jacquesa Bellangea</em> i <em>Charlesa Le Bruna</em> (koji je značajniji kao organizator nego kao majstor reprezentativnog portreta i patetične kompozicije) — do Nicolasa Poussina i Claudea Lorraina, u zrelu fazu baroka. — Grafika koja dotada postoji samo u ilustrativnoj i utilitarnoj primjeni (radovi osrednjih i anonimnih bakrorezaca) ulazi u početnu fazu samostalnog umjetničkog izražavanja. Prvi je grafičar-umjetnik u Francuskoj <em>Jean Duvet,</em> po shvaćanju i formi potpuno umjetnik renesanse (ciklus bakroreza »Apokalipsa« 1546—55). U samom početku XVII <em>st.</em> djeluje <em>Jaques Bellange </em>(mitol i biblijske teme s karikiranim likovima); on utječe na J. Callota i anticipira tehniku Rembrandta.<br /> <strong>Primijenjene umjetnosti.</strong> U pojedinim granama primijenjenih umjetnosti dolazi do znatnih promjena: vitrail gubi svoje negdašnje blještavilo (značajniji je primjer u Brou-en-Bresse prema nacrtima Tiziana i A. Dürera), keramika doživljava doba visokog procvata (fajansa stila Henri II, atelier najznačajnijeg franc. keramičara<em> Bernarda de Palissy</em>); u zlatarstvu i kovanom željezu nema naročitog napretka. Emalj doseže savršenstvo u radovima <em>Léonarda Limousina</em> i <em>Pierrea Raymonda;</em> tapiserija nema više smirene harmoničnosti gotike; 1533 osnovana je u Parizu manufaktura tapiserija koja izvodi radove u duhu prve škole Fontainebleaua. Pokućstvo se, kao i arhitektura, ropski drži tal. uzora (stroga simetričnost, klasična ornamentika, upotreba stupovnih redova).<tab>Z. Ša.</tab><br /> <strong>OD STILA </strong><strong>LOUIS </strong><strong>XIII DO KRAJA </strong><strong>DIX-HUITIÈMEA. </strong><em>SEDAMNAESTO STOLJEĆE<strong>.</strong></em> U prvim decenijima XVII <em>st.</em> pobjeda baroka kao novog lik. izraza na tlu Italije već je potpuna. On se nezadrživo širi po čitavom prostoru Evrope, naročito srednjem, zap. i juž., no jedina zemlja koja ga prima sa suzdržljivošću i ne dopuštajući da joj se potpuno nametne, ostaje Francuska. Sve do danas i sama riječ »baroque« u značenju stila u franc. se literaturi nerado primjenjuje; franc. historici umjetnosti pretežno se služe terminom »L’art classique«, koji ukazuje na suštinu franc. umjetnosti u XVII <em>st.</em> Zemlja Descartesova racionalizma i klasicističke tragedije Corneillea i Racinea nije mogla a ni htjela asimilirati sve ono, što je u tal. baroku bilo iracionalno, prebujno razigrano i hiperbolično. Franc. arhitektura prihvaća od novog načina građenja monumentalne dimenzije, kupolu, kolonade, raščlanjivanje građevnog korpusa, dakle sve ono što se u baroku ispoljava kao izraz snage, a odlučno izbjegava svaku uznemirenost i tendencije za čisto dekorativnim efektima.<br /> <strong>Arhitektura.</strong> Infiltracija tal. baroknih elemenata u franc. sakralnu arhitekturu javlja se u doba Louisa XIII, i to u vezi s protureformacijskom djelatnošću isusovačkog reda. Rimska matična isusovačka crkva il Gesù služila je kao uzor pariskoj, posvećenoj 1627. Crkva Val-de-Grâce — zadužbina žene Louisa XIII Ane Austrijske — unosi sa svojom dominantnom kupolom i dvospratnim portalom s timpanima načelo novog rješavanja u crkveno graditeljstvo. Njezini najkarakterističniji elementi (kupola i jako izraženi portal s antičkim stupovima) ustrajno se variraju u kasnijim sakralnim objektima, da bi zadobili monumentalne dimenzije u Dôme des Invalides i Panthéonu.<br /> Profana arhitektura odlučnija je u svom otporu prema unošenju tal. baroknih shema. God. 1665 dolazi u Pariz <em>G. L. Bernini</em> s izjavom, da će »romanizirati« franc. arhitekturu; projektira dogradnju Louvrea u duhu tal. palazza, ali franc. graditelji sprečavaju takvo ostvarenje. Louvre dobiva na ist. pročelju monumentalnu kolonadu, koja se donedavna pripisivala<em> Cl. Perraultu; </em>on ju je doista izveo, no pri tom se vjerojatno služio izvornom osnovom <em>F. Mansarta</em> ili suradnjom <em>L. Le Vaua.</em> Još za Louisa XIII nastaje u Parizu geometrijski pravilan Place Royale (od doba revolucije Place des Vosges), a u vrijeme Louisa XIV Place des Victoires i Place Louis le Grand (danas Place Vendôme), oba rigorozno pravilne i zatvorene prostorne cjeline, te golemi građevni kompleks Hôtel des Invalides (1671—76, po osnovi<em> L. Bruanta</em>) sa spomenutom kupolnom crkvom<em> J.-H. Mansarta.</em> Kamenim trijumfalnim slavolucima Porte Saint-Denis i Porte Saint-Martin uzor su rim. slavoluci Tita i Septimija Severa. Glavni je teoretičar toga vremena, autor nekoliko traktata o arhitekturi,<em> N.-F. Blondel, </em>kojemu su uzori Vitruvije i Palladio.<br /> Reprezentativno je djelo ovog razdoblja dvor Versailles, koji postaje kraljeva rezidencija i simbol apsolutističke i centralističke monarhije. Gradnja buduće rezidencije započela je 1624 još za Louisa XIII, koji je u ovom predjelu šuma i šikara podigao lovački dvorac, zametak budućega kompleksa građevina golemih razmjera. Gradnju dvora započinje<em> L. Le Vau</em> a nasljeđuje ga<em> J.-H. Mansart. </em>Prema glav. trgu tadašnjega gradića okrenuto je »počasno dvorište« s razvedenim tlocrtom dvora; njegovo monumentalno pročelje nalazi se sučelice golemom parku sa skupinama drveća, terasama, tratinama, jezerima i fontanama. Nasade je osnovao i uredio arhitekt<em> A. Le Nôtre, </em>stvorivši finalni tip tzv. francuskog parka u kojemu je sva vegetacija podvrgnuta strogim ravnim linijama i geometrijskim formama. Centralni dio dvora dobiva postepeno izdužena krila; uz desno je prigrađena dvorska kapela (1699—1709), a uz lijevo tzv. oranžerija. Osnovnom aksijalno simetričnom rasporedu podvrgnut je i park. Jezgra je centralnog dijela dvora arhitektonskim detaljima jako akcentuirani prvi kat, razriješen na pročelju strogo simetričnim parovima stupova, što nose jako izbočeni horizontalni vijenac koji dijeli prvi kat od drugoga. Podalje u samom parku podigao je J.-H. Mansart dvorac Veliki Trianon, a na ladanju niz dvoraca aristokracije. Versailles kao objekt i pojam postaje uzorom srednjoevr. vladara, knezova i aristokrata, koji pokušavaju slijediti apsolutistički sistem, običaje i dvorski sjaj »kralja sunca«, izgrađen na najkrućoj eksploataciji svih slojeva pučanstva.<br /> <strong>Skulptura.</strong> Načelo tal. baroka, po kojemu kiparstvo i slikarstvo treba da tvore jedinstvo s arhitekturom, a čak da joj se i podrede, dolazi na svoj način do izražaja i u Francuskoj. U prvoj pol. XVII<em> st.</em> kiparstvo je, slijedeći tradicije, preokupirano izrađivanjem nadgrobnih monumenata s portretnim i alegorijskim likovima. Taj mu zadatak ostaje i u doba Louisa XIV, kada<em> F. Girardon</em> izrađuje nadgrobni spomenik Richelieua a<em> A. Coysevox</em> nadgrobni spomenik Mazarina, jedan i drugi u baroknom patetičnom i dekorativnom shvaćanju. Naturalistički utjecaji kasne faze G. L. Berninija dolaze do izražaja u dinamici i uzbudljivosti, kojom su prožeti mitol. likovi<em> P. Pugeta.</em> Nove zadatke nameće kiparima izgradnja Versaillesa, u kojemu skulptorski radovi zauzimaju velik ali i posve dekorativan udio; ukrašivanje parka mitološkim i alegorijskim figurama razvija posebni genre vrtne skulpture, koju izrađuju tehnički vješti ali neinvenciozni artizani.<br /> <strong>Slikarstvo.</strong> U slikarstvu traju još od Primaticciovog fontainebleauškog perioda stanoviti tal. utjecaji, kojima se odupiru snažne tendencije za ostvarenjem vlastitog izraza, poticane spoznajom vrednotama flam. i holand. lik. rezultata.<em> Ph. de Champaigne, </em>zadojen duhom jansenizma što se širio iz samostana Port-Royal, ostvaruje u jednostavnoj realističkoj karakterizaciji portretne likove redovnica. Najveći grafičar u početku XVII <em>st. J. Callot</em> kritički i stravičnom vjernošću registrira strahote Tridesetgodišnjeg rata te prizore s motivima iz života skitnica, Cigana i teatra. (»Da nije bilo njega, ostala bi praznina u tom stoljeću«, É. Faure). Njegov suvremenik <em>Georges de la Tour</em> do krajnjih je konsenkvencija razvio Caravaggiovu metodu suprotstavljanja svjetla i tame. <em>Louis,</em> drugi od trojice braće <em>Le Nain,</em> obraduje upravo dokumentarno-realistički teme iz seljačkog života. Rim, ali ne Rim baroka već ant. prošlosti, privukao je<em> N. Poussina</em> koji u njemu provodi gotovo čitav život slikajući pejzaže iz Campagne, u koje uklapa likove i prizore iz mitologije, pastorala i Biblije. Njegov racionalistički formiran duh zanosio se harmoničnom jednostavnošću rim. reljefa i Rafaelovih fresaka. U Rimu živi u isto vrijeme i <em>Cl. Lorrain, </em>slikar »herojskih pejzaža« s ruševinama i morskih žala s ant. hramovima; ove majestetične inscenacije prelivene su prigušenom svjetlošću izlaza ili zalaza sunca.<br /> Monarhija se prema umjetnosti odnosi mecenatski, no želi regulirati umjetničku djelatnost i dati joj oficijelni pečat; 1648 osnovana je u Parizu Akademija slikarstva i kiparstva, a 1666 Francuska akademija u Rimu. Izgradnja Versaillesa zaposluje kao dekoratere plejadu slikara, kojoj je na čelu virtuozni kompozitor alegorijskih i historijskih tema <em>Ch. Le Brun,</em> »potkralj Colbertov na području lijepih umjetnosti«, jedan od onih favoriziranih umjetnika koji su stvorili stil »Louis quatorze«. On izvodi pompozne stropne slike u Galeriji ogledala u Versaillesu i u Apolonovoj galeriji u Louvreu, crta kartone za tapiserije i daje osnove za namještaj i ukrase intérieura. Njegov nasljednik u funkciji prvoga kraljeva slikara<em> P. Mignard</em> također je dekorater (kupola crkve Va-de-Grâce), no znatnije rezultate postiže u portretu. I ostali dekorateri Versaillesa povremeno su portretisti. Potkraj XVII<em> st.</em> već je formiran krug specijalista za tzv. reprezentativni portret vladara i dvorskih dostojanstvenika; u njihovoj tehničkoj perfekciji osjećaju se reminiscencije na flam. i holand. majstore (Rubens, Van Dyck, Hals). <em>N. de Largillière</em> udomaćuje u Francuskoj specifično holand. vrstu skupnog portreta, a<em> H. Rigaud, </em>najviše traženi portretist evropskih dvorova, pretvara svoj atelier u manufakturu u kojoj surađuju brojni pomoćnici. Oba ova slikara živjela su do sredine XVIII <em>st.</em> te se djelomice prilagodili modi novoga vremena.<br /> <em>OSAMNAESTO STOLJEĆE.</em> Poslije smrti Louisa XIV vlada kao regent vojvoda Filip Orleanski (1715—23); u to se vrijeme formira stil »Régenece« kao prelazna faza između kasnog baroka i onog stila koji se općenito naziva rokoko, a u Francuskoj »Louis quinze«, i traje otprilike do kraja njegove vladavine (1774). Rokoko dolazi do izražaja prvenstveno u unutrašnjim uređajima dvoraca i palača; zidovi i stropovi ukrašavaju se slikanim i plastičnim elementima, štukom, inkrustacijom, tapetama i dr. U ornamentici dominiraju motivi s vijugama i kovrčama te mrežasti i školjkasti ukrasi (prema rocaille [školjka] nastala je riječ rococo, ali tek 1796), a započinju prodirati i kineski (chinoiseries).<br /> <strong>Arhitektura.</strong> Građevni objekti gube težinu masa i voluminoznost, postaju lakši i elegantniji; ne prestaju se služiti elementima klasične arhitekture, ali ih primjenjuju više u estetskoj negoli u strukturalnoj funkciji. Koliko su se klasični, napose rim. uzori uporno održavali u sakralnoj arhitekturi, o tome svjedoči Soufflotova pariška crkva Sainte-Geneviève, koju je revolucija pretvorila u Panthéon. U profanoj arhitekturi zastupa nikad nenapuštene klasicističke tendencije porodica <em>Gabriel;</em> njezin glavni predstavnik <em>Jacques-Ange</em> gradi u Parizu École militaire, daje urbanističko rješenje trga Concorde, a u versailleskom parku podiže Mali Trianon primjenjujući korintske stupove i pilastre. Njegove elegantne, lake i dobro proporcionirane građevine sretno su uklopljene u ambijente nasada i perspektivno efektno riješene prostore. U doba rokokoa nastaje u Parizu niz palača (Hôteli Biron, Matignon, Soubise, Rohan); vanjštine su im jednostavne, no u intérieurima dolazi do izražaja arabeskno razigrana fantastika u dekoraciji (bijeli i pozlaćeni štuk na stropovima i supraportima). Rokoko u svom punom zamahu ostvaruje u Nancy ju urbanistička rješenja u ovalnim trgovima Stanislas i Carrière (ograde od pozlaćena kovanog željeza). Na njegovu izmaku, još u doba Louisa XV, započinje u Bordeauxu gradnja teatra, jednog od najljepših objekata te vrste.<br /> <strong>Skulptura.</strong> Kiparstvo ovoga razdoblja ne može se oteti utjecaju Berninija i njegove škole. Ono preferira teme nominalno klasične, u kojima može naglasiti nemir i pokret (»Apolon i Dafna«, grupe nagih likova s konjima u propnju); ta je skulptura pretežno namijenjena otvorenim prostorima parkova, basenima i fontanama (<em>Coustouovi</em> »Chevaux cabrés« za park dvorca Marly;<em> Adamova </em>grupa za Neptunov basen u Varsaillesu). <em>J.-B. Lemoyne</em> i njegova škola rade javne spomenike, nadgrobnu skulpturu i portretna poprsja, koja u svojoj fakturi i aranžmanu (kostim, vlasulja) odrazuju duh rokokoa.<em> J.-B. Pigalle</em> boraveći u Rimu podliježe berninijevskom shvaćanju i načinu, ali ga nastoji modificirati svojim urođenim franc. smislom za uravnoteženost i harmoniju. <em>Ê.-M. Falconet</em> izvodi za Petrograd monumentalni brončani barokni kip Petra Velikog na konju u propnju, a za manufakturu porculana u Sèvresu gracioznu sitnu plastiku s mitol. i anakreontskim motivima. Taj genre razvija<em> Clodion</em> do dopadljive virtuoznosti, kojoj ne mogu izbjeći ni portretisti<em> J.-J. Caffieri</em> i<em> A. Pajou.</em> Odlučniji zaokret prema uzorima klasične antike dolazi do izražaja u plastici <em>E. Bouchardona</em>, a trajno je prisutan u izvanredno obimnom djelu <em>J.-A. Houdona;</em> živeći blizu 90 godina on je prošao kroz nekoliko stilskih faza, ali se nije nikada podvrgavao pomodnim formalizmima ostajući vjeran svojoj osnovnoj težnji, da modele likovno ostvari u punoj životnoj istinitosti (portreti Rousseaua, Voltairea, Mirabeaua, Franklina, Napoleona). Osim Houdona, čitavo razdoblje revolucije, konzulata i carstva ne pozna kipara, koji bi dosegao više od tehničko-zanatskog prosjeka.<br /> <strong>Slikarstvo.</strong> U slikarstvu, u samom početku XVIII <em>st.,</em> duh rokokoa izražen je i umjetnički rafinirano ostvaren u djelu<em> A. Watteaua.</em> Slikajući kavalire i dame kod galantnih svečanosti u parkovima, uz svirku i pjesmu, u ljubavnim i pastoralnim scenama, on je ingeniozno dočarao atmosferu, u kojoj se iživljavala bezbrižnost i frivolnost gospodskog sloja. Svojim prigušenim i zlaćanim tonovima Watteau ostvaruje kolorističke ljepote, dotad nepoznate u franc. slikarstvu. Galantne svečanosti i pastoralne motive obrađuju još<em> N. Lancret, J.-B. Pater</em> i niz Watteauovih sljedbenika. Sva artificijelnost rokokoa kao stilske sheme doći će do izražaja u djelu <em>F. Bouchera</em> koji u doba Louisa XV ima jednak privilegirani položaj kao Le Brun u vrijeme Louisa XIV. Boucher izvodi u serijama mitol. i alegorijske dekoracije u intérieurima dvorova i palača, pa dopadljive portrete i senzualne ženske aktove pod imenom ant. božica i gracija. Tek u novije vrijeme uočene su u njegovu masovno produciranom opusu kvalitete izvanrednog kolorista. Njegov učenik<em> H. Fragonard</em> posljednji je natprosječni predstavnik slikarstva galantnog doba; preživio je nestanak starog režima i dočekao napoleonsku eru, ali u potpunoj neaktivnosti. Dok je »oficijelna« linija u franc. slikarstvu, podržavana od vladajućeg monarhijsko-aristokratskog sistema, rezultirala sve stereotipnijom produkcijom laureata akademija, mimo i protiv te linije uporno se održava tradicija nekomformističkog realizma koji traje od obojice Cloueta preko Callota i braće Le Naina, a kojega je u XVIII<em> st.</em> glavni predstavnik<em> J.-B.-S. Chardin.</em> Potpuno imun prema pomodnoj maniri svoga vremena i u nedvosmislenoj opoziciji spram svakog podvrgavanja ukusu vladajućeg sloja, pučanin po duhu i shvaćanju Chardin slika realističke likove kuharica, pralja i služavka, scene iz obiteljskog života i mrtve prirode s najobičnijim svagdašnjim rekvizitima. Pri tome doseže likovni izraz majstora holand. realizma XVII<em> st.,</em> obogaćen koloristički čišćim ljepotama. Građanski milieu i likovi djevojaka i djevojčica glav. su teme<em> J.-B. Greuzea,</em> koji je u nekoliko portreta dao tehnički perfektne realizacije. Portret je u XVIII<em> st.</em> zastupan enormnom količinom djela, među kojima se ističu napose radovi u pastelu <em>M. Quentina de la Tour</em> i<em> J.-E. Liotarda.</em> Grafika usvojivši neke nove tehničke postupke, ostavila je — također u izvanredno obilnoj produkciji — i umjetnički i dokumentarno cjelovito zahvaćenu sliku svoga vremena. U tom smislu od trajne je vrijednosti djelo<em> Gravelota, Ch.-N. Cochina ml.</em> i članova porodice<em> Saint-Aubin.</em><br /> <strong>OD KLASICIZMA DO IMPRESIONIZMA.</strong> Revolucija, likvidiravši monarhiju i privilegije vladajuće klase, odbacuje u umjetnosti sve ono, što je odražavalo apsolutistički duh i aristokratska shvaćanja. Umjetnost se demokratizira u građanskom smislu, a s tim u vezi pojavljuju se nove teme i zadaci. Uzori se i opet traže u baštini antike, u njezinom iskonski ljudskom duhu, a formalno se oblikuju kao izraz obilježen nazivom klasicizam.<br /> Još u doba Louisa XVI javljaju se tendencije, da se uznemireni oblici rokokoa zamijene jednostavnijim i čišćim. Te tendencije stila »Louis seize« dolaze do izražaja u arhitekturi (posljednje razdoblje djelatnosti<em> J.-A. Gabriela</em>), u uređajima intérieura i u pokućstvu. U toj razvojnoj fazi antika je donekle još neodređeni ideal, da bi u doba klasicizma postala model. Dok u graditeljstvu i kiparstvu tijekom XVII i XVIII<em> st.</em> nije bila nikada prekinuta povezanost s ant. baštinom, pa makar samo u formalističkom poprimanju njenih elemenata, ili u spoznaji o njezinim neprelaznim vrednotama, u slikarstvu je trebalo da dođe do mnogo oštrijeg zaokreta, da bi se ostvario ideal klasicizma. Taj je ideal pred očima već slikaru<em> J.-M. Vienu,</em> no tek njegov učenik<em> J.-L. David</em> formulirat će ga u lik. dogmu. Kao politički aktivan jakobinac on u temama svojih kompozicija slavi rim. republikanske vrline, ali nakon uspostave carstva postaje glorifikator Napoleona, njegov prvi dvorski slikar i jedan od stvaralaca stila »empire«. U Davidovu djelu dominira čist i siguran crtež, likovi su raspoređeni i modelirani kao na rim. reljefima, no kolorit je hladan i bez sjaja. Klasicizam je dao još majstora kompozicije<em> J.-A. Grosa</em> i — kao svog posljednjeg velikog predstavnika — nedostižnog crtača<em> J.-A.-D. Ingresa, </em>stvaraoca majstorskih portreta; no klasicizam kao škola jalovo je zamro u akademističkoj šabloni epigona. Kao odlučna opozicija protiv sterilne »grekomanije« klasicista istupa romantizam s tezama o slobodi likovnog izražaja, koju prvi ostvaruje<em> Th. Géricault</em> u svojoj dramatskoj kompoziciji »Brodolomci fregate Meduza« (1819). Predvodnik novog pokreta postaje <em>E. Delacroix,</em> koji u patetičnom zamahu oživljava na svojim platnima momente iz historije i suvremenih zbivanja, te uzbudljive motive iz Alžira i Maroka; u njegovu opusu boja opet postaje zvučan element slike u punom bogatstvu kolorističkih harmonija. Izgubivši svoj prvobitni revolucionarni zamah, romantizam se završava u praznoj teatralici ilustratora historijskih tema.<br /> U kiparstvu se u stilskoj fazi empirea očituju utjecaji one klasicističke manire, koju je u Italiji razvio do virtuoznosti A. Canova. Romantizam, koji je došao do izražaja prvenstveno u literaturi i slikarstvu, odrazio se i u kiparstvu; tome su dokaz djela<em> Davida d’Angersa</em> a još više<em> F. Rudea,</em> koji osnovno realistički način, baštinjen od Houdona, razvija u patetičnu pokrenutost grupa i likova (»Marseljeza«).<br /> Graditelji u doba empirea i predstavnici tog stila u arhitekturi, <em>Ch. Percier</em> i<em> P.-F.-L. Fontaine,</em> najdosljednije primjenjuju ant. oblike. Primjer povođenja za rim. uzorima je njihov slavoluk na pariškom Place du Carrousel, a tako je zasnovan i Arc de Triomphe na trgu Étoile.<em> B. Vignon</em> dao je crkvi Madeleine oblik grč. hrama; taj se oblik ponavlja još u nekim crkvenim objektima, pa u zgradi Burze i Chambre des députés, u kojima na frontalnom dijelu dominiraju portici sa stupovima i timpanima. U drugoj pol. stoljeća zahvaća i Francusku evr. moda imitacije i kontaminacije hist. stilova<em> (E.-E. Viollet-le-Duc)</em> i pretjerane primjene raznorodnih dekorativnih elemenata (pariška palača Trocadéro; Garnierova Velika opera). Širenje gradova, jačanje građanskog staleža, razvoj kapitalističkog sistema a uz to i nova otkrića u oblasti tehnike nameću graditeljstvu nove zadatke, kod kojih se više ne radi toliko o reprezentativnim koliko o praktičnim rješenjima (tvornice, radionice, kolodvori i ostali prometni objekti, stambene zgrade, tržnice i dr.). Kao nov materijal za pojedine goleme konstrukcije upotrebljava se željezo (Eiffelov toranj).<br /> Još u punom jeku romantizma formira se, djelomice pod utjecajem engleskih pejzažista J. Constablea i R. P. Boningtona, skupina mladih franc. slikara, koji u selu Barbizonu kraj Fontainebleaua osnivaju počevši od 1830 umjetničku koloniju i posvećuju se slikanju pejzaža. Ova »barbizonska škola« nastala je kao reakcija protiv tradicionalnog akademskog slikanja pejzaža, baštinjenog iz XVIII<em> st.</em> Mladim franc. slikarima otvaraju se oči za ljepote domaćih krajina. U tom se razdoblju mijenja i socijalna struktura sredine; nastupa uzdizanje građanskog staleža, sklonijeg onoj umjetnosti, koja mu pruža aspekte stvarnosti i sadašnjice; to shvaćanje usmjeruje likovni izraz prema realizmu. Barbizonci, koje predvodi<em> Th. Rousseau,</em> početno tek naslućuju realizam,<em> C. Corot</em> ostvaruje poetizirani intiman pejzaž, a<em> J.-F. Millet</em> ide odlučnije prema realističkom izrazu obrađujući kao glav. temu ljudski rad. Iste godine 1830, kad je Rousseau prvi put pošao u Barbizon da slika hrastove, objavljena je upariskom listu »Caricature« jedna protukraljevska karikatura mladog<em> H. Daumiera,</em> koji je zbog nje osuđen na 6 mjeseci zatvora. On ostaje i dalje, od doba »građanskog kraljevstva« pa do »drugog carstva«, beskompromisni kritičar svih negativnih političkih i društvenih pojava, dosljedan realist kao slikar i grafičar. Njegovo djelo ostaje za sva vremena putokaz, kakve se sve mogućnosti otvaraju kad je riječ o tome, da umjetnost treba da bude politički tendenciozna. Umijeće grafike primijenjeno na ilustriranje književnih tekstova usavršava<em> P. Gavarni.</em> Realizam kao vrhovni princip, lik. ostvaren na temelju studija prirode, došao je do punog i cjelovitog izražaja u golemom djelu<em> G. Courbeta.</em> Komunard, radikalan u svojim političkim nazorima, rušilac Napoleonova stupa na trgu Vendome, Coubert je jednako radikalan kao realist u slikarstvu, tražeći pravo života na platnu za sve pojave, oblike i motive iz svagdašnjeg svijeta stvarnosti. Njegov moćan utjecaj prešao je preko granica Francuske; djelovao je naročito na krug münchenskih slikara sa W. Leiblom na čelu.<br /> Već kod romantičara, barbizonaca i njihovih sljedbenika sve se jače izražava tendencija za što bogatijim kolorističkim rješavanjima i za oslobađanjem od ustaljenih norma o reproduciranju tzv. objektivne predodžbe svijeta. Interpretirana na subjektivan način, a koloristički sve slobodnije, ona postaje realizacija slikarstva individualnog doživljaja pojedinog motiva, njegova impresija. U tom antiakademskom i antidogmatskom smislu nastaju radovi prve faze<em> E. Maneta,</em> a već 1874 nov je umjetnički izraz formiran i obilježen — prvotno u porugljivom značenju — kao »impresionizam«. Slikari impresionisti napuštaju rad u atelieru, izlaze u prirodu i otkrivaju u punoj svjetlosti dana ljepote blještavih boja. U vibracijama svjetlosti nastoje zahvatiti momentane pokrete i preobrazbe svega viđenoga kao svoj slikarski dojam i doživljaj. Tako<em> Cl. Monet</em> slika fenomen atmosferskih mijena u krajinama, marinama i gradskim prostorima,<em> A. Renoir</em> ženske aktove i dječje glave, a<em> E. Degas</em> prati pastelnom kredom ritmičke pokrete plesačica na pozornici. No dok su impresionisti sve smionije kretali svojim putevima, akademizam se nije dao olako zbaciti sa svojih čvrstih pozicija koje mu je osiguravala vlast unosnim narudžbama a uz nju i sloj građanske plutokracije, koji je postepeno zauzeo ključne pozicije u društvu zahvaljujući materijalnom preimućstvu. S jedne strane bori se za svoje lik. ideje impresionistička bohema, a s druge strane oficijelno podržavani laureati akademija, koji dominiraju na izložbama pariških Salona. U ovako nastaloj situaciji pred kraj stoljeća postoje dvije uočljive pojave. S jedne strane, u jazu koji dijeli akademizam od impresionizma, primjećuju se postepeno nijanse kompromisa: akademisti otvaraju palete primjenjujući stanovitu luminoznost u kolorističkom tretmanu. S druge strane, metode impresionista dovode u krajnjoj konsekvenciji do dislokacije čvrste forme i do čisto optičkih eksperimenata. Poentilizam<em> G. Seurata</em> već je posve tehnički postupak građenja slike pomoću bezbroja sitnih čestica primarnih boja, koje se tek na mrežnici gledaočeva oka slijevaju u određene tonove. U fazi, kad je kao konačan rezultat metode impresionista na pomolu raspad slike kao organizirane cjeline — a do toga će doći u ekspresionizmu i iz njega poteklim različitim spekulativnim »-izmima« —, <em>P. Cézanne</em> daje se na uporno i odlučno traženje ostvarenja egzistencije objekta i stabilizacije strukture slike. Suprotno analitičko-optičkoj metodi impresionista on teži za sintezom oblika, izraženom u odnosima i povezanosti tonova, te konačno dolazi do spoznaje, da je »sve u prirodi oblikovano prema geometrijskim likovima kugle, čunja i valjka«. Neposredno iz ove njegove teze proizaći će tzv. analitički kubizam. Problemom sinteze preokupiran je i <em>P. Gauguin,</em> koji u želji za neposrednim doživljajem prirode kao primarnog fenomena polazi na daleka otočja Tihog oceana. Nizozemac rodom<em> V. van Gogh</em> ide na franc. jug, u Provansu, gdje stvara platna u kojima gore vatrometi grozničavo rasplamsalih boja. Dokova trojica genijalnih vizionara bježi iz grada u elementarnost prirode, <em>H. Toulouse-Lautrec</em> ostaje u Parizu, i ponajviše litografskom kredom, fiksira desperatne egzistencije u morbidnoj atmosferi kavane, music-halla i lupanara. Svi ovi slikari dovršili su svoje djelo potkraj prošlog i u prvim godinama XX <em>st.,</em> kad su još živjeli i radili posljednji predstavnici prve generacije impresionista i poentilista, i kad je lik. revolucija, što su je oni inaugurirali, morala neminovno nastaviti svojim tokom.<br /> U kiparstvu su oscilacije i diferencijacije u metodama modeliranja manje primjetljive. Istodobno s Rudeom radi<em> A.-L. Barye, </em>izvanredan animalist i u tom genreu učitelj i uzor generacijama sljedbenika, koje inspirira njegov oplemenjeni realizam. Skulptura se u tehničkom pogledu održava na tradicionalnoj razini, kako to pokazuje djelo<em> J.-B. Carpeauxa.</em> Veliki je obnovitelj franc. kiparstva<em> A. Rodin,</em> stvaralac golemog i svestranog opusa (grupe, spomenici, aktovi, portretna poprsja). On djelomice primjenjuje tehniku modelacije uznemirenim površinama, koja se može usporediti s načinom impresionista u slikarstvu, a volumene razgrađuje u strastvenim pokretima. Uzori su mu bili djela antike i priroda sama. Tražeći sintezu jednoga i drugoga došao je do rezultata, koji su dali poticaja čitavim generacijama franc. i evr. kipara. Rodin znači objavljenje novih mogućnosti i novih skulptorskih vrednota, koje su dale svoj sjaj čitavoj jednoj epohi kiparske umjetnosti.<tab>S. Bić.</tab><br /> <strong>DVADESETO STOLJEĆE.</strong> Na početku XX <em>st.</em> čini se kao da je u franc. umjetnosti nastupio kratak predah. Na izmaku su snage koje su pokretale umjetnički razvitak u drugoj pol. XIX <em>st.</em> Većina umjetnika završila je svoju evoluciju i ne sudjeluje više aktivno u umjetničkim zbivanjima, iako će nekolicina i kasnije dati značajne doprinose (Cl. Monet, A. Renoir, C. Pissarro). Slikarstvo koje je s impresionizmom obilježilo svoj veliki uspon, a posebno Pariz kao najjače umjetničko žarište u Evropi, daju odlučne poticaje za razvoj lik. umjetnosti u drugim zemljama. Pariz sve više privlači strance; nagla koncentracija umjetničkih snaga počinje djelovati u pravcu internacionalizacije franc. umjetnosti. Ako je franc. slikarstvo do toga vremena imalo više- manje nacionalno obilježje, sada ga počinje gubiti. Ovaj je proces pojačan prilivom emigranata za vrijeme i poslije Prvoga svjetskog rata, kada se formira »École de Paris« (v.), internacionalan krug umjetnika koji žive i djeluju u Parizu.<br /> <strong>Slikarstvo.</strong> Likovne vrednote, kojima su Cézanne, Van Gogh i Gauguin odredili nove smjernice u razvitku franc. slikarstva, dale su rezultate u samom početku stoljeća.<em> Fauvizam</em> (v.) nastaje na širokom planu kao opća reakcija na impresionizam; uključujući različite tendencije, on nema karakter lik. jedinstvene grupacije. Prvi su fauvisti<em> H. Matisse, M. Vlaminck, A. Derain, G. Rouault, R. Dufy, K. van Dongen, H.-Ch. Manguin i O. Friesz;</em> s njima su izlagali i <em>Ch. Camoin, J. Puy</em> i<em> L. Valtat.</em> Nastanak pokreta obilježen je zajedničkim susretom na memorijalnoj izložbi Van Gogha 1901. — Pojava <em>kubizma</em> (v.) oko 1907—08, vezana uz ličnost<em> P. Picassa,</em> znači jedan od revolucionarnih zaokreta u osnovnom stavu prema lik. problematici i metodama s dalekosežnim utjecajima na sve grane umjetničke djelatnosti. Pored Picassa pokretu pripadaju <em>G. Braque, F. Léger, M. Jacob, J. Gris, A. Lhote</em> te kubistički teoretičari <em>J. Metzinger</em> i <em>A. Gleizes</em> koji 1912 zajednički pišu prvu raspravu o kubizmu »Du cubisme«. Iste godine pokretu se priključuju<em> R. de La Fresnaye, L. Marcoussis</em> i braća<em> Duchamp</em> (izložba »Section d’Or«). <em>Orfizam</em> (v. <em>Roberta </em>i<em> Sonje Delaunay)</em> znači prvu reakciju na monohromnost kubizma; tretiranje boje i svjetla kod orfista paralelno je s pokušajima V. Kandinskog u Münchenu. — Neovisno o ovim kretanjima stoje<em> simbolizam</em> (v.) O.<em> Redona</em> i koloristički lirizam <em>P. Bonnarda, E. Vuillarda</em> i<em> M. Denisa</em> koji su, pošavši od plošne nabističke (v. <em>Nabis</em>) sinteze, razvili intimnu kolorističku varijantu impresionizma. Njima je blizak<em> P. Laprade.</em> Na impresionizam se nadovezuju poetične vizije <em>A. Marqueta </em>i gradske idile<em> M. U trilla.</em> Jačanje realističkih tendencija dolazi do izražaja u djelima <em>J.-L. Boussingaulta,</em> naivaca <em>C. Bomboisa, L. Vivina, Séraphine</em> (Séraphine Louis), <em>A. Bauchanta,</em> te neorealista <em>L.-A. Moreaua</em> i <em>A. Dunoyer de Segonzaca.<br /> </em>Za vrijeme Prvoga svjetskog rata dolazi do usporavanja umjetničke aktivnosti u Francuskoj; težište se prebacuje u neutralnu Švicarsku gdje je 1916 osnovana grupa <em>Dada </em>(v<em>. Dadaizam</em>). Od 1919 Pariz je centar dadaističkog pokreta, kojega su predstavnici u Francuskoj <em>M. Duchamp, F. Picabia</em> i<em> H. Arp. </em>Djelomično potaknut eksperimentima Dade javlja se novi pokret u suvremenom slikarstvu,<em> nadrealizam</em> (v.); njegovi su stavovi formulirani u prvom manifestu nadrealizma 1924 <em>(A. Breton).</em> Nadrealizam prihvaćaju<em> M. Ernst, H. Arp, P. Roy, J. Miró,</em> a kasnije S.<em> Dali, Y. Tanguy, R. Magritte</em> i <em>P. Delvaux.</em> U međuvremenu, paralelno sa zbivanjima u njem. slikarstvu, pojavljuju se komponente ekspresionističkog izraza kod <em>H. Le Fauconniera, A.-D. de la Patellièrea, M. Gromairea, L. Bonhommea, E.-J. Goerga, T. Foujite</em> i <em>E. Pignona;</em> one se ispoljavaju na osobit način kod petorice slikara École de Paris, emigranata jevr. podrijetla kojih je većinu rat zatekao u Parizu; to su<em> A. Modigliani, M. Chagall, Ch. Soutine, J. Pascin</em> i <em>M. Kisling.</em><br /> Razvoj apstraktnog slikarstva u Francuskoj tekao je uglavnom u dodirima s Münchenom (V. Kandinski), s pokretom <em>De Stijl</em> i<em> Bauhausom.</em> God. 1918 objavljuju slikar<em> A. Ozenfant</em> i arhitekt <em>Le Corbusier</em> manifest<em> Purizma</em> (v.) koji je posredstvom časopisa »L’esprit nouveau« vršio od 1920 snažan utjecaj na razvoj nefigurativne umjetnosti u Francuskoj. Nakon značajne izložbe »L’art d’ajourd’ hui«, održane 1925 u Parizu, apstrakcija se ponovo afirmira 1930 na izložbi grupe <em>Cercle et Carré.</em> God. 1932 osnivaju<em> A. Pevsner</em> i<em> N. Gabo</em> u Parizu prvu apstraktnu grupaciju <em>Abstraction-Création.</em> Širenju apstraktnog slikarstva u Francuskoj odlučno je doprinio boravak istaknutih stranih slikara i teoretičara apstrakcije; <em>P. Mondrian</em> živi u Parizu od 1919,<em> V. Kandinski</em> i<em> A. Magnelli</em> od 1933; nema gotovo nijednog značajnijeg evr. umjetnika koji u razdoblju između dva rata nije boravio u Parizu. Nakon Drugoga svjetskog rata apstrakcija postaje u Francuskoj dominantan likovni izraz. Već 1945 osnovan je salon <em>Réalités Nouvelles </em>oko kojeg su okupljeni slikari <em>J. Piaubert, S. Poljakov, V. Vasarély, J. Deyrolle, A. I strati, J. Dezvasne, E. Pillet</em> i dr. God. 1951 osnovana je u Parizu grupa <em>Espace</em> (v.), značajna za daljnji razvoj apstrakcije u Francuskoj. Od 1949 orijentira se i<em> Salon de Mai</em> postepeno prema apstrakciji; oko njega grupiraju se<em> A. Lanskoy, L. Gischia, M. Estève, M. H. Vieira da Silva, Zao Wou Ki, G. Singier</em> i dr. Ovim je slikarima, unatoč velikoj raznovrsnosti u izrazu, zajednička tendencija prema čistoj apstrakciji. — Smjeru apstraktnog ekspresionizma koji prevladava posljednjih godina i ima preteče u slikarstvu <em>Wolsa</em> (O. M. W. Schulze) i<em> J. Fautriera,</em> pripadaju <em>J. Bazaine, A. Manessier, P. Soulages, J. Dubuffet, G. Mathieu, N. de Staël</em> i dr. Nezavisan je od spomenutih grupacija <em>R. Bissière</em> sa svojim lirskim apstrakcijama. — Figuracija se ponovo afirmira u djelima <em>F. Borèsa, Ch. Lapicquea, R. Oudota, J. Héliona, K. Tereškoviča, R. Legueulta, M. Brianchona, Balthusa</em> (B. Klossowski), naivca <em>D. Peyronneta</em> i kod <em>B. Buffeta.</em><br /> <strong>Skulptura.</strong> Uslijed brzog razvoja i dominantne uloge koju je slikarstvo zauzelo u početku stoljeća, skulptura je stanovito vrijeme ostala u podređenom položaju. Slikarstvo, imajući veće mogućnosti eksperimentiranja, reagiralo je brže i neposrednije na aktuelne lik. probleme. Za razliku od kontinuiteta slikarskog razvoja, novija franc. skulptura ne nastavlja velike tradicije koje su iz XIX <em>st. </em>prešle u XX <em>st. (A. Rodin, É. Bourdelle, A. Maillol),</em> nego — predstavljena većinom strancima — rješava na svoj način probleme koji su se pojavili u razvoju slikarstva. Karakteristična je pri tom činjenica, da se i mnogi slikari bave skulpturom:<em> P. Picasso, G. Braque, A. Modigliani, J. Dubuffet</em> i dr. stvorili su značajna djela i u kiparstvu. — Kubističku skulpturu predstavljaju<em> A. Arhipenko, J. Csâky, J. Lipchitz, O. Zadkin, R. Duchamp-Villon</em> i<em> H. Laurens.</em> Izuzetno mjesto pripada <em>J. Gonzalèsu</em> koji je uskoro napustio strogu kubističku metodu. U okviru dadaizma nastali su, pored apsurdnih konstrukcija<em> M. Duchampa, </em>prvi kolorirani reljefi<em> H. Arpa.</em><br /> U traženju vlastitih izražajnih sredstava i nastojanju da progovori čistim plastičnim jezikom, franc. skulptura postepeno nalazi nove i vlastite putove. Dominantna je ličnost<em> C. Brancusi,</em> čiji su radovi odlučno utjecali na cjelokupni razvoj suvremenoga kiparstva. Bliska je Brancusiju organska skulptura H. Arpa, koja polazi od osnovnih oblika organskog života. Figuralnu plastiku s komponentama nadrealizma zastupaju<em> G. Richier</em> i<em> A. Giacometti.</em> U redovima najmlađe generacije franc. kipara koji su mahom prihvatili apstrakciju, očituju se dvije osnovne tendencije. Prvoj pripadaju kipari koji zadržavaju vezu s organskim oblicima u prirodi, tretirajući skulpturu u arhitektonskom odnosu njene mase prema prostoru (glavni predstavnici<em> E. Gilioli</em> i <em>A. Bloc</em>). Drugu struju predstavljaju konstruktivisti koji polaze od dinamičnog konstruktivizma A. Pevsnera i od teorije neoplasticizma. Zasebno mjesto pripada lemljenim konstrukcijama <em>Césara</em> i poetičnim mramorima<em> E. Hajdua.</em><br /> <strong>Arhitektura.</strong> U franc. arhitekturi XX<em> st.</em> naziru se dva jasno omeđena razdoblja: prvo do otprilike 1918 koje se u osnovi nadovezuje na arhitekturu XIX <em>st.,</em> i razdoblje nakon 1920 u kojem nastup mlađe generacije franc. arhitekata označuje radikalan prekid s prošlošću.<br /> Većina arhitektonskih ostvarenja na prijelazu stoljeća stoji u znaku historicizma koji posljednji put trijumfira na Svjetskoj izložbi 1900 (Grand Palais, Petit Palais). Nove tendencije pojavljuju se međutim već od 1897 (pokret <em>Art Nouveau</em>). Potkraj stoljeća<em> F. Dutert</em> gradi Anatomsku galeriju Prirodoslovnog muzeja u Parizu s dekorativnim elementima secesionističkog karaktera. Secesija (»Stil 1900«) se afirmira radovima<em> H. Guimarda</em> (ulaz u pariški Metro, 1900) <em>J.-C. Formigéa, F. Jourdaina</em> (trgovačka kuća La Samaritaine, 1902) i <em>Ch. Plumeta,</em> koji u osnovi ipak ostaje vjeran hist. oblicima.<br /> Najznačajnija arhitektonska ostvarenja u početku XX<em> st.</em> stvorili su međutim arhitekti koji su, koristeći se novim građevnim i konstruktivnim mogućnostima armiranog betona, pošli od iskustava velikih franc. inženjera XIX<em> st.</em> God. 1897 izvodi<em> J.-A. Baudot</em> prvu građevinu u armiranom betonu (crkvica St-Jean de-Montmartre u Parizu) ali pravi su pioniri nove arhitekture braća<em> Auguste</em> i <em>Gustave Perret</em> (zgrada u Rue Franklin u Parizu, 1902; garaža u Parizu, 1905; Notre-Dame u Raincyju, 1923), koji su u strukturalnoj ekspresivnosti i monumentalnosti ostvarili nove arhitektonske vrednote.<em> T. Garnier</em> prvi gradi u armiranom betonu javne objekte (stadioni); njegov projekt za <em>Cité Industrielle</em> iz 1901 značajan je po bogatstvu urbanističkih i arhitektonskih ideja uz rješavanje socijalne komponente. <em>H. Sauvage</em> ostvaruje u Parizu 1925 stambenu zgradu isključivo za radnike, koja se ubraja među prve pokušaje socijalnog rješenja zadataka arhitekture u Francuskoj, paralelne s pokušajima u Holandiji. Osim spomenutih, ovoj generaciji franc. arhitekata i istaknutih konstruktora pripadaju: <em>E. Freyssinet</em> (hangar na aerodromu Orly),<em> Ch. Genuys, L. Sorel, L. Bonnier, A. Dervaux, F. Le Coer, L. Marec, R. Danis</em> i <em>L. Suë.</em><br /> Nakon Prvoga svjetskog rata vodstvo preuzima nova generacija arhitekata. Nasuprot prethodnoj, ovu generaciju karakterizira čvršća idejna povezanost, internacionalna orijentacija, jača socijalna angažiranost, te prisna suradnja sa suvremenim lik. umjetnicima. Dominantna je ličnost <em>Le Corbusier</em> (Ch.-E. Jeanneret), koji formira svoj stil polazeći od strukturalne izražajnosti A. Perreta i formalne čistoće A. Loosa. Le Corbusier je ideolog i propagator nove, funkcionalističke arhitekture; svojim radovima (vila Savoye u Passyju 1929; Švicarski dom u Cité Universitaire 1932; stambena zgrada u Marseilleu 1952; kapela u Ronchampu 1955) on predstavlja decenijima najprogresivniju i najvitalniju liniju u franc. arhitekturi. U okviru funkcionalističkih principa razvijaju vlastiti izraz <em>R. Mallet-Stevens, A. Lurçat, J.-Ch. Moreaux, M. Lods, E. Beaudouin, A. Pascal, Pingusson</em> i dr. <em>Tradicionalizam,</em> koji u franc. arhitekturi ostaje latentan, zastupa<em> V.-A.-F. Laloux.</em> Ekonomska depresija, koja je potkraj trećeg decenija zahvatila Francusku, ograničava arhitektonsku djelatnost pretežno na projekte od kojih je najznačajniji Le Corbusierov za palaču UN u Ženevi 1927. Ponovno oživljavanje građevne djelatnosti rezultira izgradnjom više škola<em> (Boileau), </em>Centralne pošte u Parizu 1935 <em>(M. Roux-Spitz),</em> bolnice u Beaujonu 1935<em> (J. Walter),</em> aerodroma Bourget<em> (Labro),</em> magazinâ u Nantesu <em>(H. Sauvage)</em> te nizom javnih objekata.<br /> Poslije Drugoga svjetskog rata dolaze u prvi plan rješavanja urbanističkih problema u okviru obnove postradalih gradova. <em>A. Perret</em> radi u Le Havreu, <em>M. Lods</em> u Sottevilleu,<em> G.-B. Mathon</em> u Brestu, <em>P. Sonrel</em> u Boulogne-sur-Mer, <em>A. Lurçat</em> u Maubeugeu. U području montažne gradnje ističe se projekt metalne kuće od <em>J. Prouvéa.</em> Među značajnija arhitektonska ostvarenja najnovijega vremena idu palača UNESCO-a <em>(P. L. Nervi, B. Zerfuss, M. Breuer)</em> u Parizu i objekti aerodroma Orly.<tab>Ž. D.</tab><br /> LIT.<em> OPĆA DJELA: L. de Laborde,</em> Comptes des Bâtiments du Roi 1528—71, I—II, Paris 1877—80. — <em>G</em>. <em>Lafenestre</em> i <em>A. Michel,</em> Inventaire des richesses d’art de la France, Montpellier 1878. — <em>P. Jamot,</em> La peinture en France, Paris 1934. — <em>P. Lavedan,</em> Histoire de l’urbanisme, I—II, Paris 1926, 1942. — <em>P</em>.<em> Jamot,</em> Introduction à l’histoire de la peinture, Paris 1943. — <em>P. Lavedan,</em> Architecture française, Paris 1944. — <em>B. Dorival,</em> La peinture française, Paris 1948. — <em>P. Lavallèe,</em> Le dessin français, Paris 1949.<br /> <em>PRETHISTORIJA I RIMSKO DOBA<br /> </em>LIT.: <em>J. Déchelette,</em> Manuel d’archéologie préhistorique, celtique et gallo-romaine, I—III, Paris 1908—1914. — <em>C. Jullian,</em> De la Gaule à la France, Paris 1922. — <em>P. Bosch Gimpera</em> i <em>J. de C. Serra Rafols,</em> Études sur le néolitique et l’enéolitique de la France, Revue anthropologique, 1925—1927. — <em>R. Lantier,</em> La vie préhistorique, Paris 1952. — <em>G</em>.<em> Bataille,</em> Lascaux ou la naissance de l’art, Genève 1955.<br /> <em>RANI SREDNJI VIJEK<br /> A. Boinet,</em> La miniature carolingienne, Paris 1923. — <em>C</em>.<em> Enlart,</em> Manuel d’archéologie française depuis des temps mérovingiens jusqu’à la Renaissance, I—III, Paris 1926. — <em>R. Schneider,</em> L’art français des origines au XIII<sup>e</sup> siècle, Paris 1928. — <em>J. Ebersolt,</em> Orient et Occident, Paris 1928. — <em>L. Bréhier,</em> L’art en France dès invasions barbares à l’époque romane, Paris 1929. — <em>É. Salin, </em>La civilisation mérovingienne, I—IV, Paris 1950—59. — <em>K. J. Conant,</em> Carolingian and romanesque architecture 800—1200, London 1959.<br /> <em>ROMANIKA I GOTIKA<br /> É.-É.-Viollet-le-Duc,</em> Dictionnaire raisonné de l’architecture française du XI<sup>e </sup>au XVI<sup>e</sup> siècle, I—X, Paris 1854—58. — <em>É. Mâle,</em> L’art religieux du XIII<sup>e</sup> siècle en France, Paris 1898. —<em> Isti, </em>L’art religieux de la fin du Moyen âge en France, Paris 1908. — <em>T. G. Jackson, </em>Gothic architecture in France, England and Italy, London 1915. — <em>É. Mâle,</em> L’art religieux du XII<sup>e</sup> siècle en France, Paris 1922. — <em>M. Aubert, </em>La sculpture française du Moyen âge et de la Renaissance, Paris 1926. — <em>H. Martin,</em> Les peintres de manuscrits et la miniature en France, Paris 1927. — <em>P. Lavallèe, </em>Le dessin français du XIII<sup>e </sup>au XVI<sup>e</sup> siècle, Paris 1930. — <em>M. Aubert,</em> L’art français à l’époque romane, Paris 1930—33. — <em>J.</em> <em>Evans,</em> The romanesque architecture of the Order of Cluny, London 1938.<em> — H. Focillon,</em> Art d’Occident, Paris 1938. — <em>Ch. Sterling,</em> Les peintres du Moyen âge, Paris 1941. — <em>J. Girou,</em> Carcassonne, Paris 1946. — <em>M. Aubert,</em> L’architecture cistercienne en France, Paris 1947.<br /> <em>RENESANSA<br /> E. Muntz,</em> La renaissance en Italie et en France à l’époque de Charles VIII, Paris 1885. — <em>L. Dimier,</em> La peinture française au XVI<sup>e</sup> siècle, Paris 1904. — <em>É. Moreau-Nélaton,</em> Le portrait à la cour des Valois, Crayons français du XVI<sup>e </sup>siècle conservés au Musée Condé, I—V, Paris 1908. —<em> Isti,</em> Chantilly: Crayons français du XVI<sup>e</sup> siècle, Paris 1910. — <em>L</em>.<em> Dimier,</em> Histoire de la peinture de portrait en France au XVI<sup>e</sup> siècle, I—II, Paris 1924—26. — <em>L</em>.<em> Hourticq,</em> La peinture des origines au XVI<sup>e</sup> siècle, Paris 1926. — <em>F. Gebelin,</em> Les châteaux de la Renaissance, Paris s. a. — <em>M. Roy,</em> Artistes et monuments de la renaissance en France, Paris 1929—34. — <em>P. du Colombier</em> i <em>P. d’Espezel,</em> L’habitation au XVI<sup>e</sup> siècle d’après le VI<sup>e</sup> livre de Serlio, I, Paris 1934. — <em>P</em>.<em> Vitry,</em> Hôtels et maisons de la Reinaissance, I—III, s. a. —<em> Isti,</em> La sculpture française classique de J. Goujon à Rodin, Paris 1934. — <em>F.</em> <em>Funck-Bretano,</em> La renaissance, Paris 1935. — <em>Ch. Sterling,</em> Les primitifs, Paris 1938. — <em>L. Hautecoeur,</em> Histoire de l’architecture classique en France, I—V, Paris 1943—55. — <em>G. Ring,</em> A Century of French painting. London 1939. — <em>A. Blunt,</em> Art and architecture in France 1500—1700, London 1953.<br /> <em>OD STILA LOUIS XIII DO KRAJA DIX-HUITIÈMEA.<br /> SEDAMNAESTO STOLJEĆE <br /> J. Boyceau,</em> Traité de jardinage selon les raisons de la nature et de l’art, Paris 1638. — <em>A. Félibien, </em>Entretiens sur la vie et les ouvrages des plus excellents intres anciens et modernes, I —V, Paris 1679—85. — <em>A.-J. Dez allier d’Argenville,</em> La théorie et la pratique du jardinage, Paris 1709. — <em>J. Lepautre,</em> Architecture et jardins, Paris 1751. — <em>A.-J. Dezallier d’Argenville,</em> Abrégé de la vie des plus fameux peintres, I—IV, Paris 1762. — <em>G</em>.<em> Guillet de Saint-Georges,</em> Mémoires inédits sur les membres de l’Académie royale..., Paris 1852. — <em>J. Mariette,</em> Abecedario pittorico, I—V, Paris 1854—56. — <em>H. Jouin,</em> Charles le Brun et les arts sous Louis XIV, Paris 1889. — <em>H. Lemonnier,</em> L’art français au temps de Richelieu et de Mazarin, Paris 1912. — <em>Isti,</em> L’art français au temps de Louis XIV, Paris 1913. — <em>L.</em> <em>Hourticq,</em> De Poussin à Watteau, Paris 1921. — <em>R. Schneider,</em> L’art français: XVII<sup>e</sup> siècle, Paris 1925. — <em>L</em>.<em> Gillet,</em> La peinture française: XVII<sup>e</sup> et XVIII<sup>e</sup> siècles, Paris 1935.<br /> <em>OSAMNAESTO STOLJEĆE<br /> A.-Ch. Qautremère de Quincy,</em> Considérations sur l’art du dessin en France, Paris 1791 — <em>C.-H. Watelet</em> i <em>Ph. Levesque,</em> Dictionnaire des arts de peinture, de sculpture et de gravure, Paris 1792. — <em>J. i E. de Goncourt,</em> L’art du XVIII<sup>e</sup> siècle, I—III, Paris 1905. — <em>L. Dumont-Wilden,</em> Le portrait en France au XVII<sup>e</sup> et XVIII<sup>e </sup>siècles, Paris 1909. — <em>R. Schneider,</em> Quatremère de Quincy et son intervention dans les arts, Paris 1910. —<em> Isti,</em> L’art français: XVIII<sup>e</sup> siècle, Paris 1926. — <em>L. Dimier,</em> La peinture française du XVIII<sup>e</sup> siècle, Histoire des vies et catalogue, Paris 1929. — <em>L. Réau,</em> L’Europe française au siècle des lumières, Paris 1938. — <em>L. Hourticq,</em> La peinture française: XVIII<sup>e</sup> siècle, Paris 1939. — <em>F. Kimball,</em> The creation of the Rococo, London I943.<br /> <em>OD KLASICIZMA DO IMPRESIONIZMA<br /> Ch. Baudelaire,</em> L’art romantique, Paris 1869. — <em>E. Delacroix,</em> Le journal, I—III, Paris 1893. — <em>P. Signac,</em> De E. Delacroix au néo-impressionisme, Paris 1899. — <em>L. Rosenthal,</em> La peinture romantique, Paris 1901. — <em>Cl. Roger-Marx,</em> Études sur l’école française, Paris 1903. — <em>J. Meier-Graefe,</em> Entwicklung der modernen Kunst, Stuttgart 1904. — <em>L. Rosenthal, </em>Du romantisme au réalisme, Paris 1914. — <em>C. Mauclair, </em>Les états de la peinture française de 1850 à 1900, Paris 1921. — <em>G</em>.<em> Gromart,</em> Histoire générale de l’art français de la Révolution à nos jours, Paris 1922. — <em>C. Mauclair, </em>L’impressionisme, Paris 1923. <em>A. Fontainas</em> i <em>L. Vauxcelles,</em> L’art français de la Révolution a nos jours, Paris 1924. — <em>H. Focillon,</em> La peinture au XIX<sup>e</sup> et XX<sup>e</sup> siècles, du réalisme à nos jours, Paris 1924. — <em>P</em>.<em> Dorbec,</em> L’art du paysage en France, essai sur son évolution de la fin du XVIII<sup>e</sup> siècle à la fin du Deuxième Empire, Paris 1925. <em>H. Focillon,</em> La peinture au XIX<sup>e</sup> siècle, le retour à l’antique, le romantisme, Paris 1927. — <em>A. Basler,</em> La peinture indépendante en France, Paris 1928. — <em>É. Bourgeois</em>, Le style Empire, ses origines et ses caractères, Paris 1930. — <em>A. Morizet, </em>Du vieux Paris au Paris moderne, Paris 1934. — <em>R. Escholier,</em> La peinture française du XIX<sup>e</sup> siècle, I—II, Paris 1943. — <em>R. Huyghe</em> i <em>Ph. Jacottet,</em> Les dessins français au XIX<sup>e</sup> siècle, Lausanne 1948. — <em>Lj. Babić,</em> Francusko slikarstvo XIX stoljeća, Zagreb 1953. — <em>P. Francastel,</em> Histoire de la peinture française, Paris 1955. — <em>J. Rewald,</em> The history of impressionism, New York 1956.<br /> <em>DVADESETO STOLJEĆE<br /> S. Giedion,</em> Bauen in Frankreich, Leipzig 1928. — <em>A. Basler,</em> La sculpture moderne en France, Paris 1928. —<em> Isti,</em> Modern Franch painting, New York 1931. — <em>P. Fierens,</em> Sculpteurs d’aujourd’hui, Paris 1933. — <em>R. Huyghe,</em> Histoire de l’art contemporain, Paris 1935. — <em>B. Dorival,</em> Les étapes de la peinture française contemporaine, I—III, Paris 1943—46. — <em>W. Arnold,</em> European architecture in the 20<sup>th</sup> century, I—III, London 1950. — <em>G. Bazin,</em> History of modern painting, Paris—New York 1951. — <em>W. Haftmann,</em> Malerei im XX Jahrhundert, München 1954—55. — <em>T. Hamlin,</em> Forms and functions of the 20<sup>th</sup> century architecture, New York 1952. — <em>C. Giedion Welcker,</em> Contemporary sculpture, New York 1955. — <em>R. Genaille,</em> La peinture contemporaine, Paris 1955. — <em>J. Rewald,</em> Post-impressionism from van Gogh to Gauguin, New York 1956. — <em>B. Dorival,</em> Les peintres du XX<sup>e</sup> siècle, Paris 1957. — Handbuch moderner Architektur, Berlin 1957. <em>— H. R. Hitchcock,</em> Architecture XIX<sup>th</sup> and XX<sup>th</sup> century, London 1958. — <em>M. Seuphor,</em> Die Plastik unseres Jahrhunderts, Köln 1959.<strong><br /> </strong><em>VIDI PRILOG</em>",2,francuska.pdf,
GOTIKA,410,"<strong>GOTIKA. Naziv i podrijetlo.</strong> Naziv »gotika« za posljednje stilsko razdoblje srednjovj. umjetnosti (XII—XVI<em> st.</em>) u Evropi nastao je u XVI<em> st.</em> u Italiji <em>(arte </em><em>gotica)</em> kao oznaka za barbarsko i pretjerano u protivštini prema skladnoj i staloženoj umjetnosti renesanse: »barbarsko« bio je sinonim za »gotsko« (po Gotima, iako ovi u XII<em> st.</em> više nisu pretpostavljali etničku individualnost). Adjektiv »gotski« (stil) javlja se prvi put kod Vasarija, ali je možda i stariji. U vezi s pojavom toga stila<em> G. Vasari</em> (Vite) kaže: »Ti Goti (a svi ljudi s onu stranu Alpa bili su za njega Goti) — ti barbari, neupućeni u pravi klasični duh, razvili su svoj vlastiti stil, koji je puka zbrka zvonika i tornjeva, grotesknih ukrasa i nepotrebnih detalja, koji su vrlo daleko od jednostavne ljepote klasičnog svijeta«. Vrijeme renesanse i stilova koji je slijede odbacili su gotiku. Tek romantika, za koju su Srednji vijek i g. bili od naročitog interesa, oslobodila je »gotski« stil nagrdnog prizvuka »barbarski«. Oko 1820 dobio je »gotički stil« ili »gotika« zajedno sa drugim stilskim pojmovima svoju određenu definiciju koja uglavnom vrijedi i danas.<br /> Kako je pojam g. bio vezan uz arhitekturu, to su se u početku sve građevine toga stila smatrale nacionalnim arhitektonskim izrazom.<em> J. W. Goethe,</em> oduševljen katedralom u Strassburgu, piše (Von deutscher Baukunst, 1773): »Das ist deutsche Baukunst, unsere Baukunst, da der Italiener sich keiner eigenen rühmen darf, viel weniger der Franzos!« Dakle je za Goethea gotika bila njem. umjetnost. Suprotno tome u Francuskoj u doba romantike a i kasnije<em> (C. Enlart)</em> nastojala se g. definirati kao »francuski stil«, a Englezi su bili skloni da u svojim gotičkim katedralama gledaju autohtoni, čisto »engleski stil«. Arhitekt<em> G. </em><em>Semper</em> smatrao je gotiku ropskim prijevodom skolastičke filozofije. Na temelju jedne stilske značajke nastojao se gotički stil nazivati »stilom šiljastih lukova« (njem. <em>Spitzbogenstil</em>, franc.<em> style ogival</em>).<br /> Jednako su brojna i oprečna nastojanja koja idu za tim da se utvrdi, gdje se nalazi zavičaj gotike, koji su pojedini narodi prisvajali za sebe. Četrdesetih godina XIX<em> st.</em> prodrla je najposlije spoznaja, da je gotika francuskog podrijetla i da je taj stil nastao u pokrajini Ile-de-France, a pripravljala ga je prije svega normandijska romanika. U Njemačkoj su 1842 <em>F. </em><em>Kugler</em> a 1843 i <em>F. Mertens </em>pristali uz ovakvo mišljenje. Isto je stanovište u Francuskoj zastupao <em>F. de </em><em>Verneilh</em> (Origine française de l’architecture ogivale, 1845). Njemu se pridružio <em>E.-E. Viollet-le-Duc,</em> arhitekt, teoretik i restaurator franc. spomenika srednjovj. arhitekture, koji je u svojem glav. djelu (Dictionnaire raisonné de l’architecture française du XI<sup>e</sup> au XVI<sup>e</sup> siècle, 1854—68) konačno utvrdio francusku tezu. Deset velikih voluma ovoga Viollet-le-Ducova djela predstavlja, uz obilje arhitektonskih crteža, neku vrstu zakonika gotike u kome se nastojalo odrediti koliko su pri formiranju toga stila učestvovale pojedine franc. pokrajine. Pri tome se priznavala glavna zasluga pokrajini Ile-de-France. Daljnja objašnjenja i proširivanja ove teze proveli su<em> G. </em><em>Dehio</em> i<em> G. </em><em>Bezold</em> (Die kirchliche Baukunst des Abendlandes, 1884—1901), te <em>E. </em><em>Gall</em> (Die gotische Baukunst in Frankreich und Deutschland, 1925) koji je pokazao, koliko je na oblikovanje stila utjecala Normandija, čije se značenje za razvoj gotike spoznalo već ranije. U pitanju podrijetla gotike neke je istraživače privlačio Istok koji se smatrao tvorcem bitnih ideja i građevnih tipova prenijetih na Zapad. Francuz<em> L. Courajod</em> pošao je najdalje i pridao nadasve važnu ulogu čitavom Istoku, dok<em> Ch-J. de Voguë </em>traži korijene gotike u Siriji a<em> M. Dieulafoy</em> u Perziji. U novije doba je<em> J. Strzy</em><em>gowski</em> (Die Baukunst der Armenier und Europa, 1918) ponovno pokušao da prikaže vjerojatnim orijentalno podrijetlo gotike upozoravajući na mnogobrojne srodne građevne elemente (šiljaste lukove, potporne stupove i dr.). U jednom svom kasnijem djelu (Die europäische Kunst, 1924) želi Strzygowski izvesti gotički stil iz drvenih građevina Skandinavije. Istražujući podrijetlo gotike <em>K. </em><em>Bauch</em> (Über die Herkunft der Gotik, 1939) — priklonivši se idejama <em>K. Schnaasea</em> (Geschichte der bildenden Künste im Mittelalter) — smatra da se gotika može svesti na dva korijena: na južni (antropološki rečeno mediteranski) koji suodlučuje i na sjeverni (antropološki rečeno nordijski) koji odlučuje. S juga dolazi kiparski element zaobljene forme (lišće i plodovi kao ukras gotičke građevine, a napose ljudski lik), dok sa sjevera potječu osnovna obilježja gotike: bit same gradnje, čisti skelet, neograničeni prostor. Ovu je teoriju u izvjesnim tačkama limitirao i proširio novim elementom<em> H. Sedlmayr</em> (Die Entstehnug der Kathedrale, 1950), koji donosi novu interpretaciju »klasične« gotičke katedrale sa stanovišta tehnologije, fenomenologije i ikonologije. Taj novi element jest keltski element, koji su već davno naglašavali franc. istraživači kao npr. L. <em>Gonse</em> (L’art gothique, 1890) koji umjetnost XII—XIV<em> st.</em> tumači kao »trijumfalnu ekspanziju staroga galskog genija«. Keltski element, koji gotici daje ono fantastično, sanjarsko, kolorističko, blješatvo, pretjerano i bezgranično, Sedlmayr — genetički gledajući — stavlja na drugo mjesto tj. iza elementa sjevernogermanskog (nordijskog) koji gotičkoj arhitekturi daje naprotiv sve ono snažno, smiono, sistematično i ono što stremi u visinu. Posredničku ulogu između ova dva elementa sa tendencijom oko ublaživanja i humanizaranja — prema Sedlmayru — ima treći, mediteranski element, čiji se doprinos najjasnije vidi na monumentalnoj skulpturi i plastičkom vegetabilnom ukrasu.<br /> Važnije od problema naziva i podrijetla gotike jest pitanje njezina postanka. Za romantičare XIX<em> st.</em> umjetnost gotike, kondenzirana u pojavi katedrale, predstavlja sintezu prirode, duha i religije koja ujedinjuje u jednoj »coincidentia oppositorum«: vegetabilno i kristalično, organsko i konstruirano, nježno i neizmjerno, najveće i najmanje, najudaljenije i najbliže. Ova su tumačenja prožeta znatnom dozom poezije i fantazije. Tako Englez<em> J. Hall</em> (1813) nazrijeva u gotičkim katedralama svoje domovine kamene derivate hramova prvih kršćana izvedenih od vrbova pletera (kameni prutovi, pojačanja stupova, šiljasti luk). <em>J. Myrphy</em> u traganju za genezom gotike polazi od egipat. piramida, obeliska i kulta pokojnika (u gotičkim crkvama vidi grobnice, koje su okružene fijalama i tornjićima kao funeralnim spomenicima). Gotički su se oblici dovodili u vezu sa strmim i šiljastim krovovima sjev. Evrope (obrana od težine snježnih masa) ili s bujnošću šuma (gajevi Druida), stupovi se upoređivali s deblima drveća, rebra s granama, a ornamentika s lišćem. Još su <em>F. Schlegel</em> i<em> G. </em><em>Forster</em> tražili izvore gotičkog stila u odnosu nordijskog čovjeka prema prirodi.<em> Viollet-le-Duc</em> ističe, da je nastajanje gotike uvjetovano time, što crkvene građevine nisu više gradili redovnici već laici, te naziva gotički stil<em> style laïque</em>, suprotno romaničkom stilu koji je po njemu<em> style monastique.</em><br /> <strong>Teorije o genezi.</strong> U pitanju geneze i značenja gotike odnosno gotičkoga građevnog sistema unutar medievalne arhitekture postoje u nauci različiti pogledi, mišljenja i tumačenja, formirana u dva oprečna stanovišta: konstruktivnoj i estetskoj teoriji.<br /> Pod utjecajem racionalističkog naziranja u drugoj pol. XIX<em> st.</em> prevladalo je mišljenje, da genezu gotike treba objasniti na osnovu razvoja konstruktivnog sistema (križno-rebrastih svodova, potpornih stupova i šiljastih lukova). U Njemačkoj su <em>F. </em><em>Kugler</em> i<em> K. Schnaase</em> bili prvi koji su gotički građevni sistem s njegovim statičkim odnosima i mnogobrojnim racionalno apliciranim tehničkim detaljima nastojali interpretirati isključivo na osnovu same konstrukcije. Glavni predstavnik »konstruktivne teorije« bio je franc. arhitekt<em> E.-E. Viollet-le-Duc </em>koji je u svom prije spomenutom djelu analizirao franc. gotičku arhitekturu (genezu križno-rebrastog svoda); on u njoj nalazi uzor logike, neki silogizam, teorem; kad je jednom već rođena ideja križnih rebara, onda iz nje slijede rigorozne konzekvencije što dovode do velikih katedrala XIII<em> st.,</em> koje su kamena armatura za golemu površinu vitraila. Viollet-le Ducovu teoriju o srednjovj. racionalizmu gotičkog građevnog sistema prihvatilo je više generacija istraživača, tako u Francuskoj<em> J. Quicherat, A. Choisy,</em> C.<em> Enlart, R. de Lasteyrie, E. Lefèvre-Pontalis, É. Mâle, E. Brutails,</em> a u Nemačkoj<em> G. Dehio</em> i<em> G. Bezold. </em>Oslanjajući se na Viollet-le-Duca, u Americi je<em> Ch. H. </em><em>Moore</em> (Development and character of gothic architecture, 1904) postavio organičku teoriju arhitekture, po kojoj se gotički konstruktivni sistem »temelji na logičnom redanju dijelova koji su prilagođeni jedan drugome tako da protivne sile jedna drugu neutraliziraju i postizavaju savršenu ravnotežu«.<br /> Na drugoj su strani predstavnici »estetske teorije«<em> E. Gall, P. </em><em>Frankl, </em><em>V. Sabouret, P. Abraham, H. </em><em>Glück, </em><em>K. H. Clasen</em> i<em> P. Lavedan. — E. Gall</em> (Neue Beiträge zur Geschichte vom Werden der Gotik, 1911; Niederrheinische und normannische Architektur im Zeitalter der Frühgotik, 1915), predstavnik ove teorije u Njemačkoj, smatra nemogućim da bi oblik svodova na križna rebra mogao uzrokovati statičko razrješavanje čitavoga građevnog tijela, već misli da je od presudnog značenja bio estetski moment, koji se ispoljava naročito u odnosu čovjeka prema prostoru. Već u raščlanjivanju stijena normanskih crkava u drugoj pol. XI<em> st.</em> Gali vidi elemente budućega gotičkog rasporeda zidova (oko 1100), a tek nakon toga se javljaju rebrasti svodovi, i to ponajprije u Normandiji, kako je to dokazao<em> J. Bilson</em> (The Beginning of Gothic Architecture, 1899). Iz ove činjenice izvodi Gall da rebra predstavljaju dekorativnu »plastizaciju« svoda u estetskom smislu, budući da je arhitektura već »decenijima nastojala da svu pasivnu masu ispuni funkcionalnom aktivnošću«. Put koji vodi od normanskih crkava do pune gotike ukazuje se »kao transformacija kubički vezanog masivnog stila u slikovito pokrenuti prostorni stil«. U skladu s ovim prostorno-formalnim stanovištem Gall zaključje, da gotika počinje u času, kad se potpuno razvio novi osjećaj prostora oko 1190. —<em> P. Frankl</em> (Die Baukunst des Mittelalters, 1918; Meinungen über Herkunft und Wesen der Gotik, 1923) upozorava da vitki polustupovi kod normanskih crkava mogu formalno uvjetovati poprečna rebra ali nikako dijagonalna. Gotika za Frankla znači stil nastajanja <em>(Werdensstil),</em> koji dolazi iza stila romanike <em>(Seinsstil),</em> a uvjetovan je čisto estetskim i slučajnim pronalaskom rebra (ishodnog faktora cjelokupnog rasta gotičke arhitekture). Nešto mlađu teoriju o nastajanju rebrastog svoda kao najvažnijeg elementa gotike postavio je<em> H. </em><em>Glück</em> (Zur Entstehung des Gurten-und Rippengewölbes, 1926). Potporni lukovi <em>(Schwibbögen)</em> koji su kao pojas srasli s bačvastim svodom (na koje je Strzygowski upozorio kao na armenski izvor gotičkog križnog svoda) ishodna su tačka za Glücka koji zauzima dosljedno estetsko stajalište i pušta iz vida konstruktivne elemente. Za<em> K. H. </em><em>Clasena</em> (Die gotische Baukunst, 1930) gotika je statički definirana arhitektura koja posjeduje dinamički karakter. On pokušava da pomoću usporedbe s grčkim hramom dođe do spoznaje imanentnih zakona gotike. Jednako kao grč. hram, tako i gotička katedrala sastavlja svoj prostorni plašt <em>(Raummantel)</em> od čvrstog sistema statičkih sila i građevnih oblika, koji djeluju jedan protiv drugoga.<br /> U Francuskoj su ustali protiv konstruktivne teorije<em> V. Sabouret</em> (Les voûtes nervurées: rôle simplement décoratif des nervures, 1928; L’Évolution de la voûte romane du milieu du X<sup>e</sup> s. au début du XI<sup>e</sup> s., 1934) i <em>P. Abraham </em>(Viollet-le-Duc et le rationalisme médiéval. Nouvelle Explication de l’architecture religieuse gothiqe, 1934). Oni polaze od tvrdnje, da dijagonalni lukovi (rebra) ne nose svod i da samo slabo doprinose njegovoj stabilnosti, dakle da su bez konstruktivne vrijednosti. Za Saboureta i Abrahama čudo gotičkoga stila — križno-rebrasti svod — nije konstruktivno čudo nego »estetsko čudo«, on nije konstruktivne već dekorativne naravi.<br /> Kompromisno stanovište između konstruktivne i estetske teorije zastupaju <em>M. Aubert, H. Focillon</em> i<em> H. Sedlmayr. — M. Aubert</em> (Les plus anciennes croisées d’ogives, leur rôle dans la construction, 1934) smatra da križno-rebrasti svod ima prednosti pred romaničkim križnim svodom bez rebra; napominje da su cisterciti, iako neprijatelji dekoracije, prihvatili i propagirali taj križno-rebrasti svod koji se dobro prilagođuje svakom tlocrtnom planu: kvadratnom, trapezoidnom, trokutastom, a napose travejima deambulatorija. Dakle mu treba priznati dvostruku vrijednost — konstruktivnu i dekorativnu (estetsku). Prema tome je sredstvo i faktor tehnike postao element ljepote. Do sličnih zaključaka dolazi i<em> H. Focillon</em> (Le problème de l’ogive, 1935).<br /> O nastajanju i biti gotike pisali su<em> W. Worringer</em> i<em> M. Dvořák;</em> oni se pri tom ne ograničuju na arhitekturu, već zahvaćaju cjelokupnu gotičku umjetnost. <em>W. Worringer</em> (Formprobleme der Gotik, 1911) ostaje uglavnom na području teorije »apstrakcije«; gotika je, prema njemu, antirimski element u zap. umjetnosti, i s njom nastaje prijelaz do umjetnosti apstrakcije na umjetnost kojoj je središte uživljavanje. Dok apstraktnoj umjetnosti pripada ploha, umjetnosti uživljavanja <em>(Einfühlungskunst)</em> tj. gotici pripada prostor. Ovu su ideju razradili <em>E. </em><em>Panofsky</em> i<em> H. Jantzen. — M. Dvořák</em> (Idealismus und Naturalismus in der gotischen Skulptur und Malerei, 1918), pokušao je Worringerove teze prenijeti na tlo historijskoga promatranja. Jantzenova teorija gotičkog crkvenog prostora (Über den gotischen Kirchenraum. Diaphane Wand, 1927) polazi od detaljnog fenomenološkog opisa gotičke stijene, čiju je »diafanu« strukturu omogućio stariji sistem »stijene od dvije ljuske« koji se javlja u apsidama kasnoromaničkih crkava u Normandiji (Ste-Trinité u Caenu). Po njegovoj karakterizaciji, primarna svrha gotičke prozirne »diafane« stijene nije kao u romaničkoj arhitekturi da nosi <em>(Tragwand),</em> već samo da ispunja prostor <em>(Füllwand)</em> između nosača (stupova).<em> H. </em><em>Sedlmayr</em> (Die Entstehung der Kathedrale, 1950) nastavlja Jantzenovu teoriju i smatra da je prostor u »klasičnoj« gotičkoj katedrali određen stijenom, ali i gotičkim svodom u obliku slijeda baldahinâ. Pojava križno-rebrastog svoda-baldahina mogla bi se, po njemu uzeti kao kriterij za početak gotike u arhitekturi. U novije vrijeme proučavao je <em>J. </em><em>H. </em><em>Harvey</em> (The English Cathedrals; The Gothic World, 1950) gotičku arhitekturu kao umjetnost prostora.<br /> Sociolog<em> A. </em><em>Hauser</em> (Sozialgeschichte der Kunst und Literatur, 1953) nastoji (u poglavlju Dualizam gotike) umjetničko htijenje i tehniku u gotičkoj arhitekturi objasniti sociološkom metodom. On smatra, da umjetničko htijenje i tehnika nisu ni u jednoj fazi nastanka umjetničkog djela izraženi nezavisno jedno od drugoga, nego se daju dijeliti samo teoretski. Stvarno je isto tako moguće, da je »križno-rebrasti svod nastao iz čisto tehničkih razloga i da se zatim otkrila mogućnost njegove umjetničke upotrebe«, kao što je moguća i druga alternativa, da je tehničkom otkriću prethodila umjetnička vizija forme, te da je graditelja kod njegovih tehničkih kombinacija vodila možda nesvjesno ta vizija. Hauser smatra, da se ipak može utvrditi, u kakvoj su vezi ti principi sa socijalnom pozadinom umjetničkog stvaranja dotičnog vremena, i da se može protumačiti, kako se oni međusobno slažu ili jedan drugome protuslove. On navodi da u vrijeme gotike, kad je čitava kultura kidana antagonizmima, duhovni i materijalni elementi umjetnosti govore često u dva različita jezika, i da tehnika ima racionalni značaj, a formalni principi iracionalno obilježje, te zaključuje: »S gotikom počinje lirizam moderne umjetnosti, ali s njom počinje također i moderna virtuoznost«.<br /> Sa sociološkog gledišta tumači pojavu i nastanak gotičke arhitekture<em> Đ. Bošković</em> (Arhitektura srednjeg veka, 1957). Ovo novo arhitektonsko stvaranje, po njegovu mišljenju, gotovo koincidira i većim dijelom rezultira iz procvata gradske zanatske privrede. U vezi s tim Bošković kaže: »Kombinacijom triju elemenata, rebrastog svoda, prelomljenog luka i potpornog luka razbija se sklop dotadanje teške romanske arhitekture, koja sada skokovito prelazi u svoju suprotnost i dobija izvanredno veliki zamah u novom arhitektonskom stvaranju, u novoj, lakšoj, skeletnoj koncepciji«, te zaključuje: »Nije otuda gotika nikakva ‘okamenjena molitva koja stremi ka visinama’, kako je ‘slikovito’ prikazuje idealistička ‘nauka’, već izraz snažnog uspona jednog mladog staleža, koji sebi krči put u svima oblastima života i rada«.<br /> OPĆI RAZVOJ<br /> <em>KONSTRUKTIVNI I ARHITEKTONSKO-DEKORATIVNI ELEMENTI I MOTIVI GOTIKE<br /> </em><strong>Sakralna arhitektura.</strong> Konstruktivni i dekorativno-plastički elementi te ornamentalni motivi novog arhitektonskog sistema, razvijenog u okviru feudalnoga društva XII i XIII<em> st.,</em> došli su do izražaja uglavnom u sakralnoj arhitekturi, ali se podjednako pojavljuju i na brojnim spomenicima svjetovne arhitekture. Gotička arhitektura zadržava neke elemente romanike, ali unosi u građevni sistem i mnogo bitno novih elemenata. Ona formira unutrašnjost građevine kao jedinstveni prostor, obogaćen ritmički nanizanim i organski povezanim baldahinskim jedinicama, s njihovim križno-rebrastim svodovima i kamenima tjemenjacima, šiljastim lukovima i vitkim stupovima; u kasnijoj fazi stupovi su obavijeni snopovima polustupića (tzv. »služavnici«, njem. <em>Dienst</em>). Prostor je osvijetljen velikim prozorima s mrežištima (kružištima), u stvari plastiziranim geometrijskim oblicima. Ovu prozračnu jezgru unutrašnjosti objekta namijenjenih kultu zaodjenuli su graditelji spolja »kamenim plaštem«: sistemom potpornih stupova, kontrafora (ukrašenih šiljastim tornjićima — fijalama — i malim baldahinima iznad kipova) i potpornih lukova. Tako ostvaren arhitektonski objekt, kojega je konačni i najcjelovitiji izraz katedrala, dominira glavnim trgom grada koji služi za javne svečanosti, cehovske skupštine i kazališne izvedbe misterija. Ukras katedrale sačinjava njezina fasada sa zvonicima i monumentalnim portalima okrunjenim šiljastim, probijenim zabatima u formi trokuta (tzv. »učelak«, vimperg, njem. <em>Wimperg,</em> franc.<em> gâble</em> i <em>pignon ajouré</em>), koji su na bridovima načičkani savijenim kukastim listovima (rakovice ili puzavice), a na vrhu imaju krstušu ili križni cvijet. Ukrasnu funkciju imaju facetirane i probijene zidne plohe, veliki okrugli prozori (prozorske ruže ili rozetoni, sa sistemom rotacije konvergentnih i divergentnih zašiljenih štapića), te arkade s kipovima i otvorenim galerijama (s balustradama sastavljenim od stupica i šiljastih lukova), međusobno odijeljenih bogato profiliranim karnišima (vijencima); na rubovima strše oborinski izljevci <em>(gargouille, Wasserspeier)</em> u formi grotesknih i fantastičnih ljudskih i životinjskih figura. Napose je važan i značajan plastičan ornamentalno-vegetabilni, naturalizmom prožeti ukras koji se pojavljuje na konzolama, vijencima, kamenima tjemenjacima (zaglavni, zaključni kamen), zabatima, baldahinima (ciborijima) i čaškastim kapitelima; u ranoj gotici ukrašuju ih pupoljci, u vrijeme zrele (visoke) gotike obavijeni su prirodno oblikovanim listovima domaćih biljaka (divlja ruža, jagoda, vinova loza, paprat, hrast, javor), a u doba kasne gotike listovima nalik na vrpce ili gomoljike. — Povezivanjem svih ovih unutrašnjih i vanjskih građevnih i ukrasnih elemenata i motiva postigli su graditelji ravnotežu i ostvarili bit nove arhitektonske konstrukcije stvorivši novi racionalno i logično povezani i izgrađeni organizam. Novost je već i u grafičkom oblikovanju tlocrta gotičke katedrale, koji se znatno odvaja od ranijeg, tipičnog za romaničke građevine.<br /> Romaničku sapetost i povezanost tlocrta zamijenila je gotička razriješenost provedena do u najmanji detalj. Oštar, čvrst sistem linija sapinje pri romaničkom tlocrtu plohu u stroge granice: pojedini dijelovi romaničke građevine (glavni i pobočni bridovi, poprečni brod i kor) zadržavaju samostalnost i izoliranost te izbijaju iz cjelokupnog tlocrta. Gotika naprotiv oblikuje tlocrt posve drugačije. Kod njega je sve živo i elastično; oris je izgubio čvrstoću — crkveni brodovi, transept i kor više ne izbijaju kao istaknuti odvojeni dijelovi, već se gube i rasplinjuju u osnovnom orisu tlocrta koji je zadržao uglavnom oblik latinskog križa.<br /> Najvažnije promjene u oblikovanju gotičkog tlocrta ispoljavaju se uglavnom u tri nova elementa: 1. U crkvenim brodovima nastaje drugačiji ritam primjenom uskih upoprijeko postavljenih duguljastih traveja u glavnom brodu, a kvadratu blizih traveja u pobočnim brodovima. Na taj je način potpuno prevladana kvadratična struktura romaničkog tlocrta kod kojega su velikom kvadratnom traveju u glavnom brodu odgovarala dva upola manja kvadratna traveja u pobočnim brodovima. — 2. Transept (poprečni brod) koji je u romanici crkvenu zgradu oštro presijecao, dobiva sada na širini, ali je postao kraći i, prilagođujući se longitudinalnom bazilikalnom crkvenom prostoru, pretvorio se kod tipa klasične gotičke katedrale (Chartres, Reims, Amiens) u trobrodni poprečni prostor nalik na osnovni prostor crkve. On više toliko ne iskače iz cjelokupnog tlocrta građevine. — 3. Tlocrt se kora potpuno preobličio: glavni visoki crkveni brod nastavlja se preko osnovnog kvadrata križišta (sjecište broda) kao visoki kor; priključuju mu se pobočni brodovi, koji su u produžetku povezani u deambulatorij, polukružni prstenasti hodnik oko kora. Uokolo deambulatorija niže se vijenac kapela, koje nisu kao kod tlocrta u romanici izolirane, već su međusobno povezane i srasle u cjeloviti organizam. — Razvoj ovih triju elemenata novoga gotičkog tlocrta tekao je različito u pojedinim zemljama, a više puta bio je različit i u pojedinim pokrajinama iste zemlje.<br /> <em>FRANCUSKA<strong>.</strong></em> Razvoj gotike započinje u starodrevnoj pokrajni Ile-de-France; tu je u XII <em>st.</em> nova umjettnost počela poprimati svoje karakteristične forme. Egzistencija novoga stila naviještena je 1140, kad je opat Suger (1081—1151) odobrio planove i dao započeti radove na novoj crkvi kraljevske opatije u St-Denisu nedaleko od Pariza, i to na mjestu gdje je bio pokopan prvi biskup grada Pariza sv. Dionizije. U to rano vrijeme graditelji su se pri svojim realizacijama koristili i poticajima (naročito u prihvaćanju novih konstruktivnih elemenata) koji su dolazili iz Normandije. Novo građevno naziranje, formirano u pokrajini Ile-de-France, počinje naskoro utjecati ne samo na Normandiju nego i na ostale pokrajine: Champagne, Burgundiju, Poitou i Anjou, gdje se već u drugoj pol. XII <em>st.</em> javljaju nova stremljenja gotičkih obilježja. Samo je nekoliko građevina u juž. Francuskoj nastalo neovisno od gotike u pokrajini Ile-de-France.<br /> U Francuskoj postoje tri razvojna stepena gotike: rani gotički stil u razdoblju od 1140 do 1200, zreli gotički stil od 1210 do 1250 i kasna gotika u XIV i XV <strong><em>st.</em></strong> Rani gotički stil ustvari predstavlja prekid s kasnom romanikom i polagano usavršavanje samostalnog stila (katedrale u Noyonu, Sensu, Laonu, Senlisu i Parizu). Prijelaz u iduću fazu razvoja rane gotike predstavlja katedrala u Bourgesu sa svojim stepenasto oblikovanim prostorom koji se razvija dalje u Španjolskoj i Italiji, te trobrodna dvorana katedrale u Poitiersu; takvo rješenje prostora postizava najviši domet u doba kasne gotike u Njemačkoj u tipu tzv. dvoranske crkve<em> (Hallenkirche).</em> — Zreli gotički stil doseže kulminaciju u XIII <em>st.</em> (katedrale u Reimsu, Amiensu, Chartresu, Beauvaisu i Sainte-Chapelle u Parizu). — Kasna gotika XIV i XV <em>st.</em> obilježena je bogatstvom mašte u formiranju dekorativnih oblika; svoje naročite značajke ispoljava tek u završnoj fazi (XV <em>st.</em>). U to doba nastaje naskroz dekorativni, ornamentalno rascvali, duhoviti i kićeni stil »kasnogotičkog rokokoa« tzv. <em>style flamboyant</em> (plameni stil), analogan engleskom <em>flowing-style</em> i talijanskom<em> gotico fiorito</em> (cvjetna gotika). U XIV<em> st. </em>dovršuju se ranije započete velike katedrale u Bordeauxu, Clermont-Ferrandu, Limogesu, Bayonneu i Albiju. Najznačajniji građevni spomenici franc. kasne gotike nalaze se u Rouenu (St-Ouen, St-Maclou).<br /> <em>NJEMAČKA.</em> Složenoj razvojnoj slici prijelaza iz kasne romanike u gotiku nedostaje jasni i tačno određeni put. Prodor franc. gotike na njemačko tlo zbio se između 1190 i 1220 poprimanjem pojedinačnih elemenata gotičkog sistema: katedrale u Bambergu, Limburgu i Naumburgu izrazito se nadovezuju na oblike katedrale u Londonu. U drugoj etapi dolazi franc. utjecaj do izražaja u osnovnoj koncepciji katedrale u Kölnu (građena do u XIX<em> st.</em>). Nastojanje za vlastitim razvojem vidljivo je kod crkve sv. Elizabete u Marburgu i Liebfrauenkirche u Trieru. Do potkraj XIV<em> st.</em> izgrađuju se katedrale u Regensburgu i Strassburgu, koje stoje na prijelazu iz franc. u njem. gotiku. Za njem. kasnu gotiku karakterističan je spomenuti tip dvoranske crkve<em> (Hallenkirche)</em> koji predstavlja nastojanje za stvaranjem vlastitih oblika (katedrala u Erfurtu, Johanniskirche u Osnabrücku i Lorenzkirche u Nürnbergu, Frauenkirche u Münchenu). U toj trećoj etapi razvoja nastaju građevine od opeke u kojima su velikom smjelošću postignuta solidna konstruktivna i jednostavna plastičko-dekorativna rješenja (crkve bivših hanzeatskih gradova Gdanska, Lübecka, Greifswalda, Prenzlaua, Stralsunda i Wismara).<br /> <em>POLJSKA.</em> Preko Njemačke proširila se gotička arhitektura u Poljsku, gdje su nastali zanimljivi građevni spomenici u području Visle, od Krakova preko Toruńa do Gdańska. Već potpuno razvijena gotika druge pol. XIII<em> st.</em> javlja se na franjevačkoj i dominikanskoj crkvi u Krakovu i na katedrali u Varšavi te na katedralama u Gnieznu (XIII-XIV)<em> st.</em> i Sandomierzu (XIV<em> st.</em>). U Poljskoj je nastala i osebujna tzv. zavislanska gotika, koja u nedostatku kamena upotrebljava šarenu i pocakljenu opeku.<br /> <em>BELGIJA I NIZOZEMSKA.</em> Iz sjeverozap. Francuske prešla je gotika također u Belgiju (Bruxelles, Tournai, Brugge, Gent, Liège, Louvain, Antwerpen) i u Nizozemsku (Rotterdam, Utrecht, Amsterdam). Budući da su ove zemlje bile geografski, a donekle i politički dosta tijesno povezane sa susjednom Francuskom, razumljivo je da njihova gotička arhitektura pokazuje mnoge srodnosti s onom u sjev. Francuskoj.<br /> <em>ENGLESKA.</em> Engleska gotika, jednako kao i franc., ima ishodište u Normandiji. Ali za razliku od Francuske ostaje Engleska i u ovoj posljednjoj fazi svoga medievalnog razvoja vjerna masivnom stilu normanske arhitekture. Engleska katedrala sastoji se od uzdužne građevine koja je naročito potencirana, od dvaju poprečnih transepata i veoma dugog kora koji je u pravilu ravnog, pravokutnog završetka (katedrala u Salisburyju). Ništa manje nego na spoljašnjosti dolazi i u unutrašnjosti engl. katedrale snažno do izražaja gotički linearizam. Rana engl. g. nadovezuje se na normansku romaniku, koja u to vrijeme predstavlja najznačajniju monumentalnu arhitekturu Evrope. Paralelno s općim razvitkom gotike ispoljava se i u Engleskoj nastojanje za formiranjem jedinstvenosti prostora, koje je postignuto tek u kasnoj gotici.<br /> Razvoj gotičkog stila u Engleskoj traje 1190—1600. Unutar toga širokog vremenskog raspona postoje — više u pogledu oblika arhitektonsko-plastičke dekoracije nego drugih karakterizacija — četiri stilske epohe: 1. <em>Early English</em> (1190—1250; katedrala u Canterburyju (djelomično), Lincolnu, Salisburyju i Welsu). — 2.<em> Decorated Style</em> sa dvije faze,<em> Geometrical Style</em> (1250—1280) i<em> Flowing Style</em> (1280—1360; Westminsterska opatija u Londonu započeta 1245, kor i transept dovršeni 1269, ostalo je iz kasnijeg vremena; uzdužni brod katedrale u Yorku dovršen oko 1335, kor se obnavlja od 1361; katedrala u Exeteru, 1280—1370; katedrala u Lichfieldu dovršena 1420). —<em> Perpendicular Style</em> (1360—1480; katedrala u Winchesters čiji se glavni brod počeo graditi pod kraj XIV<em> st.;</em> St. George’s Chapel u Windsoru, 1460—1483). — 4.<em> Tudor Style</em> (1480—1600); glavna mu je karakteristika »tudorski« luk, koji ima spljošteni oblik gotičkog šiljastog luka (kapela Henryja VII u Westminsterskoj opatiji u Londonu, 1503— 1519; kapele mnogih koledža u Cambridgeu i Oxfordu).<br /> <em>SJEVERNA EVROPA I BALTIČKE ZEMLJE.</em> U zemljama sjev. Evrope (Danska, Švedska, Norveška, Finska) gotika se razvija uglavnom pod franc., njem. i engl. utjecajima. I u ove zemlje unose prve gotičke elemente franc. cisterciti; u prvoj fazi razvoja u Švedskoj, na sakralnoj arhitekturi u gradovima Alvastra, Varnhen i Lund, a naročito na katedrali u Uppsali, zapažaju se jasno franc. utjecaji, dok je u drugoj etapi na malim crkvama u Visbyju na otoku Gotlandu i u Malmöu prevladao njem. utjecaj. U Norveškoj, koja je već u predromaničkoj i romaničkoj epohi bila u izravnoj vezi s umjetnošću brit. otoka, ova se veza nastavlja i u doba gotike (katedrale u Trondheimu i Stavangeru, gdje se novi gotički elementi miješaju s romaničkim). Spomenici rane gotičke arhitekture (XIII<em> st.</em>) u Danskoj (katedrale u Aarhusu, Roskildeu i Sorøu) ukazuju na franc. utjecaje, dok kasna gotika XIV—XV <em>st.</em> pod njem. utjecajima poprima građenje opekom. — U XIV i XV<em> st. </em>gotika je doprla i do baltičkih zemalja, pa u Tallinnu (Reval), Rigi i Vilnu kao i u nekim mjestima Finske nastaju građevine kod kojih se križaju jake lokalne tradicije s njem. utjecajima.<br /> <em>ITALIJA</em> U Italiji se, još više nego u Engleskoj, očituje izrazite težnja, da se u raspoređaju građevnih masa ne eliminira osnovna horizontalna linija; to je uvjetovano kontinuitetom njezinih odnosa prema antiki. Štaviše, i onda kad je gotička arhitektura tu i tamo prodrla u Italiju, ona je gotovo redovno prožeta romaničkim elementima, a samo se izuzetno pojavljuje u čistim gotičkim oblicima. Već potkraj XII i naročito u prvoj pol. XIII<em> st.</em> cisterciti (v.) počinju importirati gotiku iz Francuske u rane svoje građevine sjev. i srednje Italije (Fossanuova, Casamari, Chiaravalle, San Galgano). Na njihovu djelatnost nadovezuju se redovi franjevaca (v.) i dominikanaca (v.). Oni su stvorili u Italiji tip tzv. propovjedničkih crkava, u prvo vrijeme nadsvođenih a kasnije plosnato prekrivenih jedinstvenih prostora. Tako su u XIII<em> st.</em> nastale prve propovjedničke crkve u Assisiju (S. Francesco), u Bologni, Firenci, Sieni i dr.; one zadržavaju prostrane zidne plohe i time omogućuju primjenu freskalnog ukrasa. U drugoj pol. XIII i tijekom XIV <em>st.</em> gotika ostvaruje razvijenije oblike (katedrale u Sieni i Orvietu). Konačno u katedrali u Milanu (građena uz prekide od 1386 do u XIX<em> st.</em>) potpuno je realiziran gotički sistem presađen na italsko tlo.<br /> <em>ŠPANJOLSKA.</em> Gotička arhitektura u Španjolskoj sadrži, osobito u svom dekoru —kao i arhitektura prethodne romanike — mnogo bujnih i slikovitih maurskih elemenata. Tu se formirao<em> stil mudéjar</em> (XII—XVI<em> st.</em>), mješavina zap. kršćanskih i ist. islamskih oblika. Razvoj gotike u Španjolskoj (od kraja XII pa do poč. XVI<em> st.</em>) obuhvaća građevne spomenike tzv. kastilske, katalonske i kasne gotike. Kao u Italiji, tako su i u Španjolskoj prvi vjesnici gotike cistercitske crkve nastale pod franc. utjecajem. Spomenici kastilske gotike su monumentalne katedrale u Burgosu, Toledu i Leonu. Katedrala u Burgosu (započeta 1221) nastala je pod utjecajem franc. katedrala u Ile-de-Franceu. Remek-djelo kastilske gotike reprezentira katedrala u Toledu (1227— 1290), koja po svom transeptu podsjeća na parisku Notre-Dame. Katedrala u Leonu (1205—1300) po svom tlocrtu podsjeća na katedralu u Reimsu; ona je i sama utjecala na dalji razvoj gotike u Kastiliji (katedrala u Avili). —Katalonska gotika razvijala se u doba ekonomskog i političkog prosperiteta. Glavni grad Katalonije, Barcelona, postaje u to vrijeme jedan od emporija juž. Evrope. Katalonska gotika nije bila isključivo vezana uz Francusku već pokazuje neke svoje specifičnosti. U pogledu konstrukcije, na razvoj katalonske gotike presudno je utjecala katedrala u Narbonneu. Najznačajnije je djelo katalonske gotike katedrala u Barceloni (1298—1393), koja pokazuje karakterističan smještaj kontrafora s unutrašnje strane i na taj način realizaciju posebnih kvadratnih prostora uz uzdužne zidove. Crkva Santa María del Mar u Barceloni (dovršena 1383) pokazuje najlogičniji i najorganiziraniji sistem gotičke arhitekture u Kataloniji. Najimpozantiji je spomenik katedrala u Palmi na otoku Mallorca (XIV—XV<em> st</em>.) s kojom već započinje epoha kasne gotike. Novosti kojima je kasna gotika obilježena u svim evr. zemljama pojavljuju se također i u Španjolskoj. Jedan je od najvažnijih novih konstruktivno-dekorativnih elemenata zvjezdasto svodovlje, koje se po prvi put javlja u katedrali u Burgosu. Ovom vremenskom razdoblju pripadaju katedrala u Sevilli (započeta 1403, dovršena u XVI<em> st.</em>), koja je uz milansku katedralu najveća gotička crkva uopće, te katedrala u Salamanki (započeta 1509 i uglavnom izgrađena do 1560). Kasna gotika cvala je u Španjolskoj još dugo u XVI<em> st.,</em> u vrijeme kad je susjedne zemlje, naročito Italiju, već zahvatila zrela renesansa. U to kasno vrijeme nastala je katedrala u Segoviji (1522—1590).<br /> <strong>Profana arhitektura.</strong> Pored sakralne razvila se u doba gotike i bogata svjetovna arhitektura obrambenog, javnog i privatnog značaja. Razvoj kasne srednjovj. svjetovne arhitekture odražava se u neznatnoj promjeni dotadašnje osnovne forme i strukture te u primjeni gotičkih detalja. Dok crkvena arhitektura na Zapadu oblikuje prostor što ga obavija »kameni plašt« skeleta gotičkog potpornog sistema, svjetovna arhitektura u ranoj fazi teži zatvaranju i zaštiti prostora namijenjenog za potrebe čovjeka. Tu se radilo o čvrstom limitiranju prostora unutar snažnih zidova u smislu kasne gotike. No kasna faza gotike pokazala je veće sklonosti za samo rješavanje prostora.<br /> Svojstva formiranja kompaktnog korpusa najjače se očituju kod fortifikacionih objekata (gradske utvrde i bedemi, gradska vrata, burgovi, tvrđave, kašteli). Veću raščlanjenost i bogatije oblikovanje prostora pokazuju objekti gradske arhitekture (palače, vijećnice, tržnice, zgrade za stanovanje, trgovačke zgrade, domovi cehovskih korporacija). Primjere fortifikacionih objekata predstavljaju: burg u Eltzu i u Mont-St-Michelu, gradski bedemi u Carcassonneu, papinska palača u Avignonu, kašteli u Windsoru i Warwicku, dvor u Malborku (Marienburg), gradska vrata u Baselu, Haarlemu i Gentu, a primjere gradske arhitekture: palača pravde u Rouenu, nadbiskupska palača u Sensu, tržnica u Valenciji, gradske, vijećnice u Braunschweigu, Bruxellesu, Arrasu, Gdańsku, Lübecku, Stralsundu, Louvainu, Münsteru i W., Sieni i Toruńu, cehovske zgrade u Ypresu i Bruggeu, gradske kuće u Greifswaldu, Rostocku i Wismaru, duždeva palača i Ca’ d’oro u Veneciji, Palazzo Vecchio u Firenci, Loggia dei mercanti u Bologni.<br /> <strong>Postgotika i neogotika</strong>. U XVI i XVII<em> st.</em> gotički elementi nisu iz arhitekture posve iščezli; oni se javljaju u Engleskoj, Njemačkoj, Belgiji i Francuskoj (St-Eustache u Parizu) te su poznati pod nazivom postgotike koja reproducira ustaljene građevne tipove mješajući gotičke elemente s oblicima renesanse, manirizma i baroka. Još u XVIII<em> st.</em> gradio je engl. arhitekt Ch. Wren u gotičkome stilu, iako je bio pod snažnim utjecajem Palladiovim (katedrala sv. Pavla u Londonu). Iz Engleske proizašla je tzv. neogotička struja romantičke epohe, koja je u XIX<em> st.</em> znatno utjecala na arhitektonsko oblikovanje u samoj zemlji te u Njemačkoj i Francuskoj.<br /> Kad su se u doba romantike počeli srednjovj. objekti smatrati nacionalnim spomenicima, pojavila se misao da se oni imaju osloboditi i »purificirati« od svih prigradnja i dodataka kasnijih stoljeća te vratiti u svoje »prvotno« stanje. To se provodilo brojnim restauracijama od kojih je malo koja doživjela uspješan završetak. Iz Francuske, gdje je predvodnik ideja restauriranja bio Viollet-le-Duc, prelazi ta ideja u Njemačku, Austriju (F. v. Schmidt, graditelj neogotičke vijećnice u Beču) i u susjedne zemlje. U Hrvatskoj je primjer provođenja ove ideje Schmidt-Bollèova »restauracija« stare zagrebačke katedrale, započeta 1878, te još nekih građevina u Zagrebu i u pokrajini.<br /> <strong>Skulptura.</strong> Nova etapa u razvoju ideološkog odnosa medievalnog društva prema umjetnosti došla je u doba gotike do izražaja u kiparskom kompleksu katedralne plastike. Tu su se najjasnije ispoljile jednako progresivne tendencije kao i sva protivurječja koja su postepeno prodirala u sakralnu umjetnost Srednjega vijeka.<br /> Crkva je, izgradivši u borbi s herezama definitivni sistem ideja svog shvaćanja svijeta, nastojala da se taj sistem inkarnira i u lik. umjetnostima; pri tom je iskoristila u velikoj mjeri skulpturalnu dekoraciju sakralnih objekata (kipovi i reljefi na portalima). Ova se plastika razvija u pravcu realizma (korijen mu je u pučkom stvaralaštvu) koji je tijekom XIII i XIV<em> st.</em> postepeno svladao dotadašnj idealistički stil. Po svojemu sadržaju katedralna skulptura je podređena teološkim idejama, detaljno razrađenim u enciklopedijama skolastičke nauke XIII <em>st.</em> (»Summa theologiae« Tome Akvinskoga i »Speculum maius« Vincencija iz Beauvaisa). Kiparstvo gotičkih katedrala opširno je ilustriralo sveukupan kompleks teoloških ideja, pri čemu je — u okviru težnje skolastičke nauke prema univerzalizmu — u likovni krug biblijskih i evanđeoskih motiva i prizora iz života svetaca uključilo također i historijske i geografske legende, »bestijarije«, kalendare s prikazima seljačkih radova u pojedinim mjesecima godine, scene iz svakidašnjega života, likove suvremenika (vladara, biskupa, opata) itd. Kao druga karakteristična osebujnost katedralne plastike pojavio se široko razvijeni alegorizam figura: različite ženske i muške figure simboliziraju vrline i poroke, nauku i umjetnost, pojedina zvanja, »Crkvu« i »Sinagogu« i dr. Pojavljuje se i »concordia veteris ac novi testamenti« (v.). Gotički skulptor često prikazuje teme iz realnog života, dajući pojedinim likovima i komičan izgled s primjesom satire, a više puta prožima religiozne i alegorijske motive sadržajem konkretne klasne borbe pod plaštem. borbe protiv hereze. Taj realistički smjer mijenja odnos skulpture prema arhitekturi. U gotici je skulptura skoro uvijek »prostorna«: kipovi stoje slobodno uza zid na svojim podnožjima. Kipari gotike mnogo se više koriste baštinom antičke skulpture nego kipari romanike. Jasni tragovi ant. utjecaja vidljivi su na pojedinim kipovima i na figuralnim grupama katedrala u Parizu, Reimsu, Amiensu i dr. Zbog njihova nastojanja, da svom realističkom shvaćanju približe apstraktne likove, došlo je do naglašene ekspresije figura, do disproporcionalnog produljivanja dijelova tijela (scene Kristova raspeća i oplakivanja mrtvog Krista), do težnje za mistički-produhovljenim izrazom figure. Značajan je i interes gotičkog skulptora za izrazito naturalističku obradbu kostimâ, koji često vjerno reproduciraju nošnju suvremenih građana i feudalaca.<br /> Početak razvoja gotičkog stila u Francuskoj obilježen je «statuarnom« plastikom (figure) tzv. kraljevskog portala<em> (portail royal)</em> zap. fasade katedrale u Chartresu, koja je djelomično još kasnoromaničkog značaja. Izvanredni primjeri katedralne skulpture zrele gotike XIII <em>st.</em> nalaze su u Reimsu, Amiensu i Strasbourgu (kip Sinagoge). U kasnogotičkom kiparstvu XIV i početkom XV <em>st. </em>naglašavanje ekspresije i dinamike figura često dovodi do manirističke izlomljenosti pojedinih likova. Istodobno dolazi do izražaja i snažni realizam u stvaranju kipova Bogorodice, portretnih kipova, nadgrobnih spomenika i dr. Primjere skulpture »kasnogotičkog baroka« (oko 1400) reprezentiraju u Dijonu djela <em>Clausa Slutera</em> (portalna plastika kartuzije u Champmolu s portretnim likovima Filipa Smjeloga i Margarete Flandrijske).<strong><br /> </strong>Gotička skulptura u Njemačkoj razvijala se pod franc. utjecajem, koji je bio osobito jak u oblastima uz Rajnu. Najznačajniji spomenici nalaze se u katedrali u Bambergu; njezine ranije skulpture, nastale oko 1230, predstavljaju spoj naivne i grube manire sa smjelom karakterizacijom. U bamberškoj katedrali nalazi se i interesantan monumentalni konjanički kip vladara s krunom na glavi. Na svim tim figurama dolaze do izražaja crte karakteristične za njem. gotičku skulpturu: neposrednost shvaćanja, manja sklonost idealizaciji i konkretno-senzualna obradba likova uz potenciranu ekspresiju kod prikazivanja tuge, fizičkih patnja itd. Te crte dolaze u znatnoj mjeri do izražaja već u ranom razvoju portretne skulpture u drugoj pol. XIII <em>st.</em> Najznačajniji primjeri portretne plastike, nastale oko 1250—1260, nalaze se u katedrali u Naumburgu (portretni kipovi Ekkeharda i Ute, Hermanna i Reglinde itd.).<strong><br /> </strong>Pored bogate kamene plastike gotika je poznavala i lijevanje kipova u bronci i u drugim kovinama, a u alpskim krajevima razvila je do zamjerne visine tehniku drvorezbarstva primijenivši je na figuralnu plastiku i na sve vrste crkvenog namještaja (oltari, propovjedaonice, korska sjedala, klupe itd.). Majstori drvene plastike bili su<em> Michael </em><em>Packer, Tilman Riemenschneider i Veit Stoss (Wit Stwosz) </em>čije je najznačajnije djelo veliki oltar Marijine crkve u Krakovu.<strong><br /> Slikarstvo.</strong> Zapadnoevropska gotika ne poznaje monumentalno zidno slikarstvo, jer u njezinim građevinama, zbog primjene načela dematerijalizacije masa., nije bilo velikih praznih zidnih ploha koje bi mogle poslužiti za slikarske radove. U Italiji započinje djelom Giotta (Assisi, Padova, Firenca) i njegovih sljedbenika era monumentalnog zidnog slikarstva koje vremenski, i po nekim formalnim obilježjima, pripada gotici, no koje svojim duhom, shvaćanjem i realizacijom novoga lik. izraza predstavlja fazu protorenesanse. Djela sijenske i firentinske slikarske škole prožima snažni realizam, nastojanje oko ostvarenja perspektive prostora, osjećajnost, težnja za psihološkom individualizacijom likova i smisao za sve ono što je opće ljudsko i humano. U Francuskoj su monumentalne freske u papinskoj palači u Avignonu (djela italo-provansalske škole XIV <em>st.</em>) nastale pod znatnim utjecajem suvremenog tal. slikarstva, napose sijenske škole.<br /> Kod gotičkih katedrala Francuske, Engleske i Njemačke javljaju se unutar uskih zidnih trakova, veliki i visoki prozori raščlanjeni tankim kamenim prutovima; ti su prozori dali mogućnost da se razvije raskošno umijeće slikanja na staklu odnosno s pomoću obojenog stakla. Tako su nastali vitraili, »staklene stijene« koje često dosežu upravo fantastične dimenzije, npr. ist. prozor u koru katedrale u Gloucesteru (22 × 11,5<em> m</em>). Armatura vitraila sastoji se od olovne mreže koja čini konture ornamentalnih ili figuralnih kompozicija i uokviruje veće i manje komade raznobojnog stakla. Tehnika izrade tih svojevrsnih »mozaika«, sastavljenih od crvenih, modrih, zelenih, žutih, ljubičastih a djelomično i oslikanih pločica stakla, bila je u doba gotike visoko razvijena. Svjetao i intenzivan kolorit vitraila daleko nadvisuje kolorit gotičkih fresaka, slika na dasci i tapiserija. Vitrailima su ukrašeni i veliki okrugli prozori, prozorske ruže (rozete, rozetoni), koje su redovna dekoracija glavne fasade i fasada krakova transepta katedrala (u Chartresu ima svaka od triju prozorskih ruža promjer od cca 11,50 <em>m,</em> dok promjer velikog rozetona pročelja strasbourške katedrale iznosi 14 <em>m</em>). Glavne radionice vitraila bile su u Chartresu i Bourgesu; njihov se utjecaj zapaža i na vitrailima drugih franc. katedrala. Na njima pretežu prizori iz Biblije, Evanđelja i crkvenih legenda, a na vitrailima, koji su izrađeni kao dar pojedinih cehova, ima i prizora iz života obrtnika (npr. na vitrailima u Chartresu prikazani su majstori kod gradnje kako crtaju plan, kako klešu kamene kipove itd.). Majstori u Chartresu izradili su za vrijeme od više godina 173 velika prozora s površinom od oko 2000<em> m<sup>2</sup>.</em> Primjenom vitraila eliminirana je, npr. u pariškoj Sainte-Chapelle, sva tvarnost i težina kamenih zidnih česti, koje odvajaju njezine 15 <em>m</em> visoke i<em> 4 m</em> široke prozore jedne od drugih. Zidovi su ovdje reducirani na tanke kamene trake, tako reći na skelet.<strong><br /> </strong>Umijeće vitraila prešlo je granice Francuske i proširilo se po evr. zemljama, ali nigdje nije postiglo tako visok umjetnički domet kao u svojoj domovini.<strong><br /> </strong>U doba gotike u XIII i XIV <em>st.</em> nastaje i procvat minijaturnog slikarstva; iluminiraju se psaltiri (Psaltir Ljudevita Svetog, 1260; Psaltir vojvode od Berryja, iluminator <em>Jean </em><em>Beauneveu,</em> 1400), brevijariji (Brevijarij Filipa Lijepog, iluminator <em>Maitre </em><em>Honor</em><em>è</em><em>,</em> 1295; Breviarium de Belleville, iluminator<em> Jean Pucelle, </em>predstavnik pariške minijatorske slikarske škole XIV<em> st.</em>), Biblije i svjetovna pjesnička djela <em>(Ma</em><em>î</em><em>tre </em><em>des Heures de Boucicaut, Maître aux Boqueteaux)</em>. Razvoj minijature, koja postepeno prelazi iz ruku redovnika u ruke svjetovnih majstora, ide uglavnom istim putem kao i razvoj gotičke plastike, ali se u minijaturi mnogo više javljaju svjetovne teme (prikazi lova i viteških turnira, scene iz viteških epova itd.). Gotička minijatura pokazuje majstorsku tehniku linearnog crteža, bogatu i raznoliku skalu boja i karakterističnu obradbu kompozicije lista kodeksa. U prvoj pol. XIII <em>st.</em> iluminatori raščlanjuju stranicu kodeksa medaljonima sa sitnim prizorima ili pojedinačnim likovima, dok međuprostore ispunjaju ornamentalnim motivima (»Bible moralisée de saint Louis« iz 1240 i »Psautier de Blanche 4e Castille« iz 1230). U drugoj pol. XIII <em>st.</em> u kompoziciju počinju ulaziti različiti elementi i motivi gotičke arhitekture: šiljasti lukovi kao okviri figuralnih scena, fijale, križno-rebrasti baldahini, vimpergi s rozetama itd. Kolorit minijatura postaje svjetliji. Značajnija su ostvarenja toga drugog razdoblja Psaltir kraljice Mary i Psaltir Ljudevita Svetog.<strong><br /> </strong>U doba kasne gotike pojavljuje se i slikarstvo na dasci (pictura in tabula, Tafelmalerei, peinture sur panneau). To su uglavnom prenosne oltarske i votivne slike s portretima donatora, u obliku diptiha, triptiha i različito kombiniranih poliptiha, nastale pretežno u zemljama s onu stranu Alpa unutar kasnomedievalnih starofrancuskih, staronizozemskih i staronjemačkih slikarskih škola XIV—XV <em>st.</em> Najranija djela te vrste proizašla su u toku druge pol. XIV <em>st.</em> iz pariške slikarske škole: drvena ploča s profilnim portretom Ivana Dobroga od<em> Girarda </em><em>d’Orléans </em>(Pariz, Louvre), Wilton-diptih od <em>Andréa Beauneveua ?</em> (London, National Gall.) i diptih Carrand (Firenca, Bargello). Burgundijsko-nizozemskoj slikarskoj školi kasnog XIV <em>st.</em> pripadaju krila triptiha<em> Melchiora </em><em>Broederlama</em> (Dijon). U crkvi Sainte-Madeleine u Aix-en-Provence nalazi se oltarska slika iz 1433, s prizorom Navještenja u kasnogotičkom intérieru, djela avignonske slikarske škole.<br /> Naročita je pojava u evr. slikarstvu kasnog XIV i ranog XV <em>st.</em> tzv. <em>Internacionalni stil</em> (v.).<br /> <strong>Primijenjene umjetnosti</strong>. Bogatu granu gotičke umjetnosti predstavljaju i brojni radovi umjetničkog obrta u slonovoj kosti, drvu, srebru, zlatu i drugim metalima, staklu, emalju, koži i tkalačkim tehnikama.<br /> Ovim radovima pripadaju najraznovrsniji predmeti svjetovne i sakralne upotrebe: drveni namještaj (stolovi, stolci, ormari, kreveti, škrinje, pultovi, oltari, propovjedaonice, korska sjedala, katedre, klecala), bjelokosni diptisi, triptisi, križevi, kovčežići, pikside, manji reljefi i sitna figuralna plastika, grupe, nadalje liveni, kovani, gravirani, tauširani i inkrustirani vrčevi, pladnjevi, tanjuri, plitice, čaše, svijećnjaci, kaleži, monstrance, kadionice i relikvijariji, pa kožni i metalni uvezi kodeksa i rukopisa, vezene tkanine i klečani sagovi. K tome pridolazi kovanje i obrađivanje različitih predmeta od željeza (vrata, ograde, rešetke). U dekoru gotovo svih produkata primijenjene umjetnosti pojavljuju se, dakako u manjem mjerilu, poznati elementi i motivi gotičke arhitekture. U doba kasne gotike (XIV—XV <em>st.</em>), osobito u Francuskoj (Pariz i Arras), postiglo je visoku razinu umijeće izrađivanja klečanih tapiserija, zidnih sagova s ornamentalnim motivima i figuralnim scenama sakralnog i svjetovnog sadržaja, koji su ukrašavali stijene svečanih dvorana i dvorskih kapela. Tehnika klečanja, koja stoji posrijedi između tkanja i vezenja, doživljuje u XV <em>st.</em> procvat u Flandriji (Tournai).<br /> Umjetnost gotike, gledana u cjelini, rezultat je nastojanja i napora golemog broja umjetnika, artizana, obrtnika i radnika koji su u vremenskom rasponu od pol. XII pa do poč. XVI <em>st.</em> stvorili mnoštvo umjetničkih spomenika i predmeta, koji zorno govore o njihovoj velikoj snazi i naročitim sposobnostima. Većina tih medievalnih majstora — graditelja, kipara, slikara i obrtnika svih struka (rezbara, zlatara, cizeljera, staklara) — ostala je anonimna. Pojedini arhitektonski objekti rezultat su kolektivnog rada generacija kamenoklesara i zidara (v. <em>Bauhütte</em>), formiranih u udruženja uz gradilišta gotičkih katedrala.<br /> LIT.:<em> A. Choisy,</em> Histoire de l’architecture, II, Paris 1899. — <em>J. A. Gader</em><em>,</em> Cathedral of Spain, Boston—New York 1911. — <em>A. Kingsley Porter</em><em>,</em> The construction of Lombard and Gothic vanets, Oxford 1911. — <em>W. Worringer,</em> Formprobleme der Gotik, München 1911. — <em>P</em>.<em> Hoffmann</em><em>,</em> Nordische Cistercienserkirchen unter Berücksichtigung der Backsteinbaukunst, Essen 1912. — <em>J. Roosval</em><em>,</em> Die Kirchen Gotlands, Leipzig 1912. — <em>T. </em><em>G. Jackson</em><em>,</em> Gothic architecture in France, England and Italy, Cambridge 1915. — <em>W. Worringer</em><em>, </em>Abstraktion und Einfühlung. Ein Beitrag zur Stilpsychologie, München 1916. —<em> É</em><em>. Mâle</em><em>,</em> L’art religieux du XII<sup>e</sup> siècle en France, Paris 1919. — <em>Isti,</em> L’art allemand, l’art français du Moyen-âge, Paris 1922. — <em>K. Scheffler,</em> Der Geist der Gotik, Leipzig 1922. — <em>É. Mâle,</em> L’art religieux de la fin du Moyen-âge en France, Paris 1922.—<em> E. Panofsky,</em> Deutsche Plastik, 1—2, München 1924. — <em>G. </em><em>Vitzthum</em> i<em> W. </em><em>F. </em><em>Volbach,</em> Die Malerei und Plastik des Mittelalters in Italien, HdKW Wildpark-Potsdam 1924. — <em>H. Karlinger,</em> Die Kunst der Gotik, Propyläen Kunstgeschichte, Berlin 1927. —<em> É. Mâle, </em>Art et artistes du Moyen-âge, Paris 1927. —<em> A. </em><em>L. Mayer,</em> Gotik in Spanien, Leipzig 1928. — <em>D. Frey,</em> Gotik und Renaissance als Grundlagen der modernen Weltanschaung, Augsburg 1929. — <em>K. H. Clasen,</em> Die gotische Baukunst, HdKW, Wildpark-Potsdam 1930. — <em>J. Baum,</em> Malerei und Plastik des Mittelalters in Deutschen d, Frankreich und Britannien, HdKW, Wildpark — Potsdam 1930. — <em>I. Cankar,</em> Razvoj stila v visokem in poznem srednjem veku, Ljubljana 1931. — <em>P</em>.<em> A. </em><em>Lemoisne,</em> La peinture française à l’époque gothique, Paris 1931. — <em>C</em>.<em> Schuchhardt, </em>Die Burg im Wandel der Weltgeschichte, Berlin 1931. — <em>R. Rey, </em>L’art gothique du Midi de la France, Paris 1934. — <em>F</em>. <em>Benoît,</em> L’architecture. L’Occident médiéval: Romano-gothique et gothique, Paris, 1934. — <em>F. Stelè,</em> Umetnost zapadne Evrope, Ljubljana 1935. — <em>P</em>.<em> Clemen </em>i<em> M. </em><em>Hürlimann,</em> Gotische Kathedralen in Frankreich, Zürich 1937. —<em>M. </em><em>Aubert,</em> Vitraux des cathédrales de France, XI<sup>e</sup>—XIII<sup>e</sup> siècles, Paris 1937. — <em>H. Lützeler,</em> Vom Sinn der Bauformen, Freiburg i B. 1938. — <em>H. Focillon</em><em>,</em> Art d’Occident, Le Moyen-âge roman et gothique, Paris 1938. — <em>Z. Jiroušek,</em> Historijsko-umjetnički spomenici Jugoslavije od IX do početka XIX vijeka, Zagreb 1938. — <em>B. Bewan,</em> History of Spanish architecture, London 1939. —<em> V. Molè, </em>Umetnost. Njeno obličje in izraz, Ljubljana 1941. —<em> W. Pinder,</em> Deutsche Dome des Mittelalters, Leipzig 1941. — <em>M. Aubert,</em> La sculpture française au Moyen-âge, Paris 1946. —<em> E.</em> <em>Panofsky,</em> Abbot Suger on the abbey-church of St.-Denis and its art treasures, Princeton 1946. —<em> L. Réau,</em> Histoire de la peinture au Moyen-âge, Miniature, Melun 1946. —<em> J. H. Harvey, </em>Gothic England, London 1947. — <em>M. Aubert,</em> L’architecture cistercienne en France, 1—2, Paris 1947. —<em> J. H. Harvey,</em> The Gothic world 1100—1600 London — New York 1950. — <em>P</em>.<em> Lavedan,</em> Histoire de l’art, II, Moyen-âge et temps modernes, Paris 1950. —<em> J. Dupont</em> i<em> C. Gnudi,</em> La peinture gothique, Genève—Paris—New York 1954. — <em>Đ</em>.<em> Boškovtć,</em> Arhitektura srednjega veka, Beograd 1957.<tab>Ž. J.</tab><br /> SRBIJA<br /> Elemente gotike unose u arhitekturu u Srbiji majstori koji dolaze iz primorskih gradova, naročito iz Dubrovnika i gradova u Pomorju. Spoljnja priprata Bogorodičine crkve manastira Studenice, podignuta tridesetih godina XIII <em>v.,</em> najstarija je poznata građevina na kojoj se opažaju gotički uticaji. Zap. portal priprate, otkriven pre nekoliko godina, ima lunetu u obliku blago prelomljenog luka. Sličan oblik ima venac kojim se završava zap. fasada građevine. Pripratu su verovatno gradili majstori iz Kotora. Jače je izražen uticaj gotike na crkvi manastira Gradca na Ibru, podignutoj sedamdesetih godina XIII<em> v.</em> Gotički oblik imaju zap. portalne crkve, portal između priprate i naosa, dekorativni luci, koji se nalaze sa jedne i druge strane ovog portala, jedna bifora na juž. fasadi crkve i luci arkadnih frizova. Pod utjecajem gotike konstruiran je rebrasti svod iznad priprate. Građenjem prvih crkava samostanskih propovedničkih redova nastaju u Pomorju znatnije gotičke celine. U monumentalnoj arhitekturi Pomorja ovo je period znatne aktivnosti, koja ima obilježja posebne škole. Da su u podizanju manastira Gradca učestvovali majstori koji su bili angažovani na građenju franjevačkih samostana u Pomorju, na to neposrednije upućuje činjenica da kapela sv. Nikole u Gradcu ponavlja u malim razmerima tipičan plan pomenutih crkava. — Pojedini elementi gotike pojavljuju se na još nekoliko spomenika u Srbiji sa kraja XIII i prve pol. XIV<em> v.:</em> rebrasti svod u kapeli sv. Đorđa u Đurđevim Stupovima kod Novoga Pazara, dvojni prozori na crkvama sv. Dimitrija i sv. Bogorodice u Peći itd.<br /> Pod utjecajem romaničko-gotičke arhitekture primorskih oblasti postepeno se menja celokupan spoljni izgled raških crkava. Razvoj se može pratiti preko Sv. Ahilija u Arilju i Sv. Trojice u Sopoćanima do crkve sv. Stefana u Banjskoj. Ekstremni delovi raškog plana crkve, protezis i đakonikon, kraci niskog transepta i bočni paraklisi spajaju se obrazujući u spoljnjem izgledu građevne bočne brodove. Crkva sv. Stefana u Banjskoj, iako zadržava tradicionalnu rašku osnovu, ima izgled zapadne romaničko-gotičke trobrodne crkve. Uticaji romaničko-gotičke arhitekture najsnažnije su izraženi na crkvi manastira Dečana, koja spolja ima izgled tri trobrodne građevine nastavljene jedna na drugu. Crkva u Dečanima, koju je gradio fra Vita iz Kotora, sadrži sve elemente raškog plana, međutim, u arhitektonskom smislu naos crkve je petobrodna, a narteks trobrodna građevina. U Dečanima elemente gotike čine više jednostrukih i dvojnih prozora i sistem rebrastih svodova iznad naosa i narteksa. — Arhitekturi prelaznog romaničko-gotičkog stila pripadala je verovatno većina katoličkih crkava podignutih u drugoj pol. XIII i prvoj pol. XIV<em> v.</em> u rudarskim i trgovačkim centrima u Srbiji. Delomično su poznate trobrodna crkva u Starom Trgu kod Trepče i jednobrodna, po svoj prilici redovnička, »saška crkva« kod Novog Brda.<br /> Izvesnih elemenata gotike ima i na poznijim spomenicima monumentalne arhitekture moravske škole u Srbiji (Lazarica, Ljubostinja, Kalenić i dr.), gde su pojedini prozorski otvori i okviri verovatno inspirirani gotičkim oblicima. Može se pretpostaviti da je gotika delomično uticala također na građevine civilne i vojne arhitekture u Srbiji, o čemu bi svedočili, na primer, pojedini otvori u zidovima smederevskoga grada.<br /> Na teritoriji Vojvodine postoji nekoliko gotičkih spomenika. Crkva manastira Arače, kod Novog Bečeja, zidana je u prelaznom stilu. Gotičke su kapele na gornjim spratovima obrambenih kula u Baču i Šarengradu, franjevački samostani pored Bača i dr.<br /> LIT.:<em> G. Millet,</em> L’ancien art serbe, Paris 1919. —<em> M. M. Vasić,</em> Arhitektura i skulptura u Dalmaciji od početka IX do početka XV veka, Beograd 1922. —<em> Isti,</em> Žiča i Lazarica, Beograd 1928. —<em> Đ. Bošković,</em> Izveštaj i kraće beleške sa putovanja, Starinar SAN, 1931, VI. —<em> V. Petković</em> i <em>Đ</em>.<em> Bošković, </em>Manastir Dečani, I, Beograd 1941. —<em> Đ. Bošković,</em> Srednjovekovna umetnost u Srbiji i Makedoniji, crkvena arhitektura i skulptura, Beograd 1948. —<em> Đ. Bošković</em> i <em>S</em>.<em> Nenadović,</em> Gradac, Beograd 1951. —<em> A. Deroko, </em>Smederevski grad, Starinar SAN, 1951. —<em> Isti,</em> Monumentalna i dekorativna arhitektura u srednjevekovnoj Srbiji, Beograd 1953. —<em> Đ. Bošković,</em> Arhitektura srednjeg veka, Beograd 1957. —<em> S. Nenadović,</em> Studenički problemi, Saopštenja Zavoda za zaštitu i naučno proučavanje spomenika kulture NRD, 1957. —<em> I. Zdravković</em> i<em> D. Jovanović,</em> Novo Brdo, radovi izvršeni 1954 godine, Starinar SAN, 1956. —<em> E. Čerškov, </em>»Saška crkva« kod Novog Brda, ibid., 1958.<tab>V. Koć.</tab><br /> HRVATSKA<br /> Unutar područja Jugoslavije, gdje se susreću ukrštena kulturna strujanja Istoka i Zapada, Hrvatska pokazuje u doba gotike posebno zanimljiv umjetnički razvoj. Kako se ona nalazi na periferiji gotičke plime, zanimljiva su i njezina skromnija ostvarenja. Gotički oblici i motivi razrađuju se, često samostalno i invenciozno, prema domaćim potrebama i mogućnostima; njihovo je značenje upravo u tom naročitom vlastitom izrazu, premda se on ne može uspoređivati sa zapadnoevropskim. U Hrvatskoj se može pratiti odraz evr. likovnog razvoja a jednako i sloboda stvaranja domaćih majstora. Karakteristično isprepletanje stilova na gotičkim spomenicima — primjese romanike, renesanse, motivi bizant. umjetnosti (»dalmatinski primitivci«) i baroka — daje im osobit čar. Karakteristika je toga doba i neizjednačenost kulturnih strujanja. Sjev. krajevi (od Sutle do Srijema) jače odrazuju srednjoevr. utjecaje, Dalmacija utjecaje Apeninskog poluotoka, a u Istri, na Kvarneru i u Hrvatskom Primorju ukrštavaju se obje te struje. Rana gotika počinje se pojavljivati od sredine XIII<em> st.</em> (Zagreb: kapela sv. Stjepana; katedrala). U drugoj pol. XIII<em> st.</em> uvode franjevci tip propovjedničke crkve (Zagreb, Zadar, Pula). Nakon mongolskih pustošenja u sjev. Hrvatskoj mnogo se gradi, i to u suvremenom gotičkom duhu. U Sloveniji, Lici i Krbavi prestaje gotika uglavnom u poč. XVI<em> st.</em> (Turci), a u sjeverozap. dijelu (»Reliquiae reliquiarum«) i dalje se podižu građevine sa davno prihvaćenim gotičkim oblicima. Mimoilazi se izrazita renesansa pa gotika traje još i u XVII<em> st.,</em> paralelno s barokom (Zagreb, katedrala,<em> Albertalov</em> mrežasti svod, 1642; crkveni svod u Lepoglavi, 1676). Na selu se gotički duh očituje i danas (tradicija tabulata u drvenim kapelama; nošnje u Jamnici). U sjev. Hrvatskoj gotika se održava više od četiri stoljeća, uglavnom od odlaska Mongola do odlaska Turaka, kad se obnova zemlje vrši u duhu baroka. U krajeve s romaničkom tradicijom pri moru gotika prodire polaganije. U Dalmaciji prevladava u XIV<em> st.,</em> a jenjava nakon 1460 zbog prodora renesanse koja nadvladava gotiku oko 1500. U Istri traje gotika uglavnom do XVI<em> st.,</em> ali pojedini oblici žive u pučkoj umjetnosti i dalje (Labin, rozeta na baroknoj kapeli sv. Katarine, XVIII<em> st.</em>). Uz crkvu i crkvene redove nosioci su gotičke umjetnosti i feudalci, građani i seljaci. Ponajviše su poznati donatori visoka položaja (kraljevi, banovi, hercezi, domaći i strani feudalci). Majstori su, kao i drugdje u to doba, u većini anonimni, ali se na njihovim djelima mogu razlikovati obilježja i utjecaji pojedinih škola (južnonjemačke, Parlerove, toskanske, lombardijske, apulijske, one iz Rimini ja, južnoitalske, mletačke, škole Jurja Dalmatinca i obitelji Andrijića). Poznatih imena majstora ima — napose zato što su sačuvani ugovori — najviše s dalm. područja. Neka su djela označena klesarskim znakovima a neka inicijalima. Uz strane majstore poznat je i cijeli niz domaćih. Kulturnoj atmosferi vremena daju obilježja domaća djela, pa djela dobavljana izvana i djela stranih majstora izvedena kod nas. Vrijednost spomenika je različita; ima ih počevši od visokokvalitetnih pa do rustičnih, već prema ekonomskom stanju naručitelja i sposobnosti majstora. Različita je i rasprostranjenost gotike. U sjev. Hrvatskoj nastaju i u zabitnim krajevima vrednija djela (opatije Topusko i Bijela); u Dalmaciji postoje većinom u gradovima, a u Istri i u gradovima i u selima. Značajni arhitektonski spomenici Like, Slavonije, Dalmatinske Zagore (Karlovićâ Dvori, Bijela, Sv. Jelena od Podborja, Nuštar, Rokovci, Sinj) propali su u ratovima s Turcima. Zahvaljujući čestim adaptacijama, mnogo se gotičkih spomenika, iako dosta izmijenjenih barokizacijom i restauracijom u XIX i XX<em> st</em>., očuvalo do danas (Zagreb: katedrala, crkva sv. Marka; Ilok, franjevačka crkva). Inventar, kao sastavni dio arhitekture, prorijeđen je; više je sačuvan u gradovima pri moru. Zlatarskih predmeta sačuvalo se u obilju širom cijele zemlje (osim u unutrašnjosti Dalmacije, u Krbavi i Lici, Međumurju i Baranji).<br /> <strong>Arhitektura.</strong><em> CRKVENA.</em> U Hrvatskoj se susreću različni tipovi crkvenih građevina: trobrodni bazilikalni, dvoranski, dvobrodni, jednobrodni longitudinalni propovjednički, jednobrodni ladanjski sa svetištem užim od broda (najčešći tip) i centralni.<br /> U stilu rane gotike, s primjesama romanike, građen je stariji dio bazilikalno koncipirane katedrale u Zagrebu: poligonalno svetište između dvije pobočne kapele i sakristije podigao je biskup Timotej 1263—87; uz taj dio građen je u XIV—XV<em> st.</em> monumentalni trobrodni dvoranski prostor naročite varijante (»Staffelkirche«), sa dva zvonika u liniji glavnog pročelja. Ranoj gotici pripadaju i ruševine pročelja opatije cistercita u Topuskom (oko 1300) kao i spomenute franjevačke crkve propovjedničkog tipa (Zagreb; Zadar; Pula, 1285). Prosjački ih redovi grade i kasnije (dominikanci: Trogir, Dubrovnik; franjevci: Poreč, Krk, Šibenik, Dubrovnik u XIV<em> st.;</em> crkva u Iloku pregrađena 1468). — Kasno-gotičko graditeljstvo mnogo je raznolikije i bogatije spomenicima. Dvoranskoga je tipa u Zagrebu osim katedrale i trobrodna crkva sv. Marka, pregrađena u XV<em> st.</em> Trobrodne su crkve u Hrvatskoj općenito rjeđe (Oštarije, 1450; Oprtalj; Sv. Marija kod Čepića, 1492; Korčula). U krajevima u kojima je utjecao Sjever udomaćen je tip jednobrodne crkve s poligonalnim nadsvođenim svetištem, obično užim od broda. Svod, često izvana poduprt stepenastim kontraforima, odijeljen je trijumfalnim lukom od pačetvorinastog broda a nekoć je bio pokriven oslikanim tabulatom. Takve su većinom ladanjske župne crkve i kapele, a i crkve redovnika: pavlina u Lepoglavi i u Sv. Ani sjev. od Daruvara, franjevaca u Voćinu (sve iz XV<em> st.</em>), u Kloštar Ivaniću (koju su franjevci kasnije preuzeli), benediktinaca u Bijeloj iz XIV<em> st.</em> (opatija je imala zvonik u pročelju, »Westwerk«). Zvonik je uz neke crkve stajao po strani, čunjasto pokriven opekom ili kamenom (Visoko, Šarengrad), a često, ako je uopće postojao, na krovu povrh glavnog ulaza. Svodovi su u tim crkvama križni (Križevci, Sv. Križ; Belec, svetište sv. Jurja), mrežasti ili zvjezdasti (Lepoglava; Krašić, Pazin, župna crkva iz 1441; Božje Polje kod Vižinade; Krk, kapela Frankopana u katedrali). Rjeđe je nadsvođen i brod (Remetinec, Belec, Vukovje). Tabulate u brodu imaju i veće crkve (dvobrodna u Glogovnici); najstariji od očuvanih, iz 1666, pokazuje značajke ranoga baroka (Lovrečan kod Zlatara). Gradilo se kamenom, drvom (nije sačuvano ništa), u Slavoniji i Srijemu i dobro pečenom opekom (Lučica kod Lipovca; trolisni karner u Tornju kod Pakraca; ulomak rebra svoda iz Gorjana). Neke crkve imaju obrambeni karakter (Drenovac kod Slavonske Požege, Brinje), a neke su smještene na gradištu (Nijemci, Glogovica). Na pojedinim spomenicima u Istri nalaze se ukršteni sjev. i juž. utjecaji (Sv. Marija kod Čepića, 1492, rad Petra iz Ljubljane i Matije iz Pule). Tu, kao i na Kvarneru, pučka arhitektura ima često osebujan šiljasti svod podignut na bazi pačetvorinasta tlocrta (Cres, Sv. Marija Magdalena, 1402; Žminj, Sv. Anton), a na krovu mali otvoreni zvonik »na preslicu« (kao i u Dalmaciji, npr. u Trogiru, Sv. Ivan, XIV<em> st.</em>). — U Dalmaciji se u XIV i XV<em> st.</em> gotički oblici unose u nastavak gradnje prvotno romaničkih objekata (Trogir, svodovi katedrale). U XV<em> st.</em> tu nastaju djela različitih škola: apulijske, mletačke i Jurja Dalmatinca duž obale, te obitelji Andrijića u juž. Dalmaciji. God. 1441 počinje u Korčuli gradnja katedrale po nacrtu<em> Jakova Correra</em> iz Tranija (trobrodna bazilika s križnim svodovima u pobočnim brodovima i s ravnim stropom nad glavnim brodom). Dovršili su je braća<em> Andrijići</em> u kićenoj mletačko-dalmatinskoj gotici koja se očituje na nizu značajnijih spomenika (gotički dio zvonika katedrale u Trogiru od<em> Mateja Gojkovića,</em> 1420). Među domaćim majstorima posebno mjesto zauzima<em> Juraj Dalmatinac,</em> protomagister šibenske katedrale (1441 —73), trobrodne crkve sa širokim poprečnim brodom i kupolom iznad njihova ukrštenja. Na tom se djelu skladno isprepleću kićena gotika i renesansa; to je isprepletanje karakteristika Jurjeva načina koji se ukorijenio u dalmatinskim radionicama duž jadranske obale. U prijelaznom gotičko-renesansnom stilu podigao je 1467 i<em> Andrija Aleši</em> krstionicu u trogirskoj katedrali.<br /> <em>PROFANA.</em> Svjetovna arhitektura (zidine, burgovi, palače, kuće, studenci i dr.) manje je pošteđena od crkvene. Burgovi i kašteli grade se u Hrvatskoj od XIII do XVI<em> st.</em> uz rijeke i na brdskim terenima (v.<em> Grad</em>). Moćniji feudalci podižu ih od kamena, drva (nisu sačuvani) ili od čvrste opeke (Šarengrad; Kolođvar, juž. od Osijeka), a služe za obranu i za stanovanje. Gotički duh očituje se na tim građevinama u pojedinim arhitektonskim elementima — dovratnicima, doprozornicima, konzolama (Varaždin, Veliki Tabor, Susedgrad), ili u kapelama (Ružica, Brinje, Samobor). U samoborskom kaštelu Podolju sačuvao se veliki kasnogotički svod, a od kamena namještaja sedilia u varaždinskom Starom gradu. Duž Jadrana, napose u gradovima, očuvao se niz kamenih kuća i palača na više katova; njihova su pročelja rastvorena monoforama, biforama, triforama i kvadriforama. U prizemlju kuća često je prostor za dućan ili radionicu i otvor za izlog (Poreč). Građene su većinom u XV<em> st.</em> u duhu mletačke gotike: Poreč, Pula, Vodnjan, Cres, Rab, Zadar, Šibenik, Trogir (pal. Ćipiko od<em> A. Alešija, </em>oko 1470), Split (pal. Papalić), Hvar (pal. Zečević), Korčula, Dubrovnik. Na Kneževom dvoru u Dubrovniku radio je<em> Onofrio di Giordano de la Cava</em> (1435—42); od njega potječu i Velika i Mala česma u istom gradu. Od druge pol. XV<em> st.</em> do u XVI<em> st. </em>isprepleću se gotičko-renesansni motivi i na svjetovnoj arhitekturi (Dubrovnik: Divona, rad<em> Paškoj a Miličevića</em> i<em> Andrijićâ</em>, oko 1520; niz ljetnikovaca u okolici Dubrovnika).<br /> Samostanska arhitektura održava tradicije romanike. Osobito se bogato ukrašuju klaustri (Dubrovnik: franjevci, romanika s primjesama gotike, rad <em>Mihoja Brajkova iz Bara</em>, prva pol. XIV<em> st.;</em> gotički: Otok Badija kod Korčule; Hvar; Pula). Bogatim kasnogotičkim oblicima majstora<em> Utišenovića, Grubačevića</em> i<em> Vlatkovića</em> ističe se dominikanski klaustar u Dubrovniku (oko 1450 —60). Rijetko su očuvani kasnogotički tabulati (Dubrovnik, dominikanci; Čiovo, franjevci). U sjev. Hrvatskoj postoje, u Voćinu, ostaci klaustra iz XV <em>st.</em> U tim krajevima nema očuvanih stambenih objekata, jer se dugo gradilo većinom drvenom gradom, ali iz toga vremena ima opekom građenih gradskih zidina s puškarnicama (Ilok, Đakovo). Kamene zidine još danas opasuju neka naselja, većinom pri moru (Novigrad u Istri, Motovun, Korčula, Ston); među njima se ističu zidine i kule Dubrovnika na kojima je radio, od 1464, i<em> Juraj Dalmatinac.</em> U gradovima uz more nastaju u doba gotike slikoviti spletovi ulica koji odstupaju od starog pravilnog rastera (Poreč, Zadar, Split). U sjev. Hrvatskoj nastaju, pod srednjoevr. utjecajima, gotička urbanistička rješenja (Gradec, današnji zagrebački Gornji grad; Ilok).<br /> <strong>Skulptura.</strong><em> CRKVENA.</em> Plastični dekorativni elementi (portal, doprozornik, konzola, zaglavni kamen itd.) razvijali su se paralelno s arhitekturom. Pod utjecajem alpskih krajeva imaju katkada i manje crkve figuralnu konzolu i zaglavni kamen (Sv. Martin na Muri, rad<em> majstora C. B.,</em> 1468; Oprtalj, XV <em>st.</em>). Raspon ovih djela ide od visokokvalitetnih (Zagreb, sakristija katedrale, XIII <em>st.</em>) pa do rustičnih (Belec, Sv. Juraj). U duhu škole praških Parleřa klesane su, snažno i izražajno, konzole u zagrebačkoj katedrali (poč. XV <em>st.</em>); odraz je tog pravca i na portalu crkve sv. Marka u Zagrebu, figuralno najbogatijem gotičkom portalu u Jugoslaviji. Inače na većini portala nema figuralnog ukrasa (Voćin). Među portalima uz more ističu se: portal zadarske katedrale, s reljefom u toskanskom duhu, 1324; portali (mletačka gotika) šibenske katedrale, oko 1431; Male braće u Dubrovniku, od braće<em> Petrovića,</em> 1499. Trajanje gotičkih oblika vidi se na katedralama u Pagu i Rabu (»Pietà« od<em> Petra Trogiranina,</em> oko 1514). Osobito smiono povezao je<em> Juraj Dalmatinac</em> plastiku s arhitekturom u krstionici šibenske katedrale.<br /> Crkveni namještaj (ciborij, oltar, kustodija, klupe, ormar itd.) izrađivan je od kamena i od drva. Kamenih ciborija nad oltarima, iz XIII—XV <em>st.,</em> sačuvalo se nekoliko (Poreč, ukrašen mozaikom, 1277; Zadar, katedrala, 1332; Korčula, katedrala, rad<em> Marka Andrijića,</em> oko 1490). U duhu lombardijske gotike podigao je 1428 u splitskoj katedrali <em>Bonino </em><em>da Milano</em> kapelu sv. Duje, a<em> Juraj Dalmatinac</em> gotičko-renesansnu kapelu sv. Staša (1448). Izvori govore i o kamenim oltarima u sjev. Hrvatskoj (Zagreb, Miholec). Kasnogotičkih kustodija ima malo sačuvanih (Nedelišće,<em> majstor S. K.</em> ?; Podturen; Vinica), jednako kao i sedilia (Donja Stubica, Šarengrad). Od češće spominjanih krilnih oltara postoje samo dijelovi (Remete, Kalnik, Remetinec), a od krilnih oltara juž. smjera drveni poliptisi (Trogir, crkva sv. Nikole, oko 1400; Pula, franjevci, rad<em> Jakova iz Pule</em>, oko 1500). Bogato rezbarena drvena korska sjedala očuvana su u gradovima pri moru (Zadar: Sv. Franjo, od<em> Giovannija di Borgo San </em><em>Sepolcro,</em> 1394; katedrala, rad<em> Mate Andrijina Moronzona,</em> oko 1418; benediktinke, 1485, od<em> Ivana Korčulanina;</em> Trogir, katedrala, od<em> Ivana Budislavića,</em> 1440; Rab, 1445; Poreč, 1452; Hvar; Čiovo; Split, katedrala, gotički dio na romaničkim sjedalima; Cres, Sv. Franjo — sve iz XV<em> st.</em>). Od<em> Grgura Vidova</em> je reprezentativni ormar iz 1458 u trogirskoj katedrali.<br /> Slobodna puna plastika na jugu je kamena, no ima i drvene (Split, katedrala, raspelo, XIV<em> st.</em>); na sjeveru preteže drvena plastika, ali ima i kamene (Zagreb, Madona, oko 1400; Brinje, oko 1420). Mnoga su djela uvezena, kao niz Madona u Istri (Boljun) i u sjev. Hrvatskoj (Marija Gorska; Osijek, Marija Jud). Češće su ta djela južnonjem. obilježja (Zagreb, katedrala, monumetalni kipovi apostola, kraj XV<em> st.</em>). Od domaćih radova ističe se kip Madone u Mariji Bistrici iz XV<em> st.</em> Engleski su radovi reljefi od alabastra iz XV<em> st.</em> (Čara, Otok Badija, Dubrovnik), a oltarić od kosti vodenoga konja rad je mletačke radionice<em> Embriachi, </em>oko 1400 (Trogir). Za javnu plastiku značajno je da se monolitni stupac »pil«, tipa tabernakul, dugo održao u Međimurju (Domašinec, Dragoslavec, oba iz 1753).<br /> <em>PROFANA.</em> Kuće i palače u mjestima duž obala Jadranskoga mora obogatili su domaći i strani majstori plastičnim detaljima, osobito na njihovim pročeljima (portali, konzole, kapiteli, klupčice, grbovi), a ukrasili su i grla cisterna.<em> Antunu,</em> klesaru iz Dubrovnika, pripisuje se Orlandov kip pred Sv. Vlahom u Dubrovniku (1418), rijedak primjer javne plastike toga vremena. Više nadgrobnih spomenika čuvaju muzeji i crkve. Za povijest su važni nadgrobni spomenici s grbovima (Zagreb, kapela sv. Martina, palača plemića Radoslava, XIII<em> st.</em>), a za kult. povijest ploče s likom u suvremenoj nošnji (Nin, lik velikaša, XIV<em> st.;</em> Senj, lik Dominike Petričić, 1509). Na nekim su prikazane istaknute ličnosti (Trogir, opat Savin, umro 1348; Šibenik, Juraj Šižgorić, umro 1453; Senj, Ižota Frankopan, umrla 1456; Ilok, Nikola Iločki, umro 1477; Lepoglava, Ivaniš Korvin, umro 1504). Nadgrobnih spomenika ima i u obliku sarkofaga (Kampor na Rabu, Manda Budrišić, 1493; Dubrovnik, dominikanci). Na sjeveru veću umjetničku vrijednost ima ploča Ivana de Zela iz Đakova (1408), a neposredan pučki način izražavanja zagrebačkoga majstora<em> Petra</em> vidi se na ploči granešinskoga župnika, 1472 (obje u Zagrebu, Povijesni muzej). Gotički se oblici zamjećuju i na nekim stećcima. — Od ostalih rjeđih primjera plastičnih ostvarenja ističu se figuralno ukrašeni keramički pećnjaci iz Čazme, Susedgrada, Samobora (Zagreb, Muzej za umjetnost i obrt) i Gudovca (Bjelovar).<br /> <strong>Slikarstvo.</strong><em> ZIDNO.</em> Oskudno je zastupano u Dalmaciji (Split, katedrala, rad<em> Dujma Vuškovića</em> i<em> Ivana Pavlova;</em> Trogir, Sv. Ivan), više u sjev. Hrvatskoj, a najobilnije u Istri. U sjev. Hrvatskoj (Hrvatsko Zagorje: Marija Gorska, Martinšćina, Očura, Zajezda; Međimurje: Sv. Helena, Štrigovo) rade putujući slikari, većinom srednjoevr. smjera, sve do poč. XVI<em> st.,</em> kad je vjerojatno domaći majstor slikao u Kalniku. Za te krajeve, izvrgnute srednjoevr. strujanjima, značajan je prodor tal. smjera koji dopire sve do Zagreba. Sredinom XIV<em> st.</em> oslikana je kapela sv. Stjepana u pravcu škole Riminija, obogaćene elementima sijenske umjetnosti. Izvori spominju freske propalih opatija u Slavoniji (Bijela, Sv. Jelena kod Podborja, Rudina, Rokovci). U Istri pak slika, uz majstore Giottova smjera (Rakotole, XIV<em> st.</em>) i majstore iz alpskih krajeva (Lindar, 1409; Pazin, župna crkva, oko 1460), po seoskim crkvama (od kraja XIV do poč. XVI<em> st.</em>) i niz domaćih majstora, i to pod obostranim utjecajima (Božje Polje, Sv. Marija od Lokvica). Ikonografskom slobodom — kojom se odlikuju i freske u sjev. Hrvatskoj (Kalnik, Martinšćina)—obradio je<em> Vincent iz Kastva </em>(1474) u Sv. Mariji na Škrilinah (Beram) prizore s više svjetovnih elemenata (Povorka svetih triju kraljeva, Mrtvački ples).<br /> <em>SLIKE NA DASCI.</em> Sjev. Hrvatska ima samo jedno djelo iz toga vremena: triptih u sakristiji zagrebačke katedrale, s obilježjima slikarstva alpskih krajeva oko 1500 (iako se zna, da je zagrebački majstor<em> Baptista</em> radio u Furlaniji u drugoj pol. XV<em> st</em>., što upućuje na postojanje domaćih radova te vrste). Krajevi uz more obiluju slikama na dasci od domaćih i stranih majstora, napose mletačkih primitivaca iz XIV i XV<em> st. </em>(<em>Paolo Veneziano:</em> Vodnjan, Rab; diptih franc. primitivca<em> E. Charontona</em> iz XV <em>st.,</em> Dubrovnik). Majstori domaće škole »dalmatinski primitivci« slikaju u XV<em> st.</em> i poč. XVI<em> st.</em> Madone, drvena raspela, (Korčula, Bratovština Svih Svetih) i poliptihe (Trogir, katedrala) na pozlaćenoj, katkada i crvenoj pozadini (Rab, Madona; Tkon, Raspelo, XV<em> st</em>).. Ta djela, ukrašena rezbarijom s motivima kasnogotičke arhitekture, povode se za mletačko-bizant. slikarstvom XIV—XV<em> st. (Blaž Trogiranin</em>; Šibenik:<em> Nikola Vladanov;</em> Lopud:<em> Matej Junčić</em>; Dubrovnik:<em> Lovro Dobričević).</em> Mlađa faza nastavlja se u Dubrovniku; tu grupa oko<em> N. Božidarevića</em> prelazi, pod utjecajem Venecije, u renesansu. Gotičkih primjesa ima i na slikama »madonera«, tj. ikonografa bizant. pravca (Ston,<em> A. Rizzo</em>).<br /> <em>MINIJATURE</em> iluminiranih kodeksa sadrže često, uz religiozne, također i profane prizore (fabule). U zagrebačkoj biblioteci Metropolitani ima izvrsnih franc. radova XIV—XV<em> st.</em> (veze zagrebačkih biskupa s Avignonom). Krajem XV <em>st.</em> postoji u Zagrebu iluminatorska radionica; tu je vjerojatno<em> Johannes Alemanus</em> ukrašavao raskošni misal Jurja de Topusko (oko 1498) na južnonjem. način. Iluminirane kodekse u Dalmaciji, izrađene većinom u tal. duhu, čuvaju franjevci (Zadar, Šibenik, Kampor, Dubrovnik) i dominikanci (Split); neke od minijatura možda su domaći radovi. Gotika se očituje i u glagoljskim kodeksima (Vrbnik, misal, 1462). —<em> VITRAILI</em> se nisu očuvali; spominju se vitraili u Dubrovniku, Trogiru, Šibeniku (od mletačkih majstora), te u Brinju i Varaždinu. —<em> VEZENE SLIKE</em> očuvane su na crkvenom tekstilu (Zagreb, katedrala: humerale A. Kažotića, XIV<em> st</em>., mitre; kazula iz XV<em> st.</em> Antependiji: Zadar, riznica sv. Marije, 1338, i Dobrinj, XIV<em> st.;</em> mitra N. Kažotića, Trogir, katedrala).<br /> <strong>Zlatarstvo</strong> često slijedi gotičke arhitektonske oblike do u XVII<em> st.</em> Radove osobite umjetničke vrijednosti posjeduju riznice katedrala i samostana (Dubrovnik, Korčula, Split, Trogir, Zadar, Zagreb), no vrijedna se djela nalaze i u zabitnim selima Hrvatskoga Zagorja, Hrvatskoga Primorja i Istre. Najviše ima kaleža iz XV i XVI <em>st.</em> (Split, Trogir, Zadar, Osor, Oprtalj, Zagreb, Đakovo), pa monstranca i ostenzorija (Trogir, Bribir, Rijeka iz 1489, Oprtalj, Buzet, Zagreb, Varaždin iz XV <em>st.,</em> Pazin iz XVI <em>st.</em>).<br /> Na objektima u sjev. krajevima često je konstruktivnost prigušena bogatstvom ukrasa s primjesama baroknog stila (monstrance: Desinić, 1639; Mače, 1660, dar Ivana Humskog; kadionice: Zagreb, 1582, od Stankovačkoga; Kloštar Ivanić, 1656; Šarengrad). Rijetki su biskupski štapovi (Zagreb, Senj, Zadar, iz 1460, Hvar iz 1509). Relikvijarija ima u obliku glave, poprsja, ruke, škrinje i dr. Najreprezentativniji zlatarski rad, raka sv. Šimuna u Zadru (pozlaćeno srebro), na kojoj su prikazani i Anžuvinci, dar je Jelisavete Kotromanić, žene Ludovika I; izradio ju je <em>Francesco </em><em>da Milano</em> s nizom domaćih majstora (1377 —80). Dar Anžuvinaca je i kalež u istoj crkvi; relikvijarij — ruka u Zadru, oko 1400, dar je Katarine, žene Sandalja Hranića; monstranca u Zagrebu dar je Ivaniša Korvina; monstranca u Hreljinu (XV <em>st.</em>), dar je knezova Frankopana; srebrna pala u katedrali u Krku iz 1477 dar je Ivana Krčkog. U Dalmaciji ima niz djela domaćih majstora: Zadar, procesijsko raspelo, XIV <em>st.;</em> Split, relikvijarij sv. Nikole, XIV <em>st.</em><em>;</em> Dubrovnik, kip sv. Vlaha s modelom grada, XV <em>st.</em>; Zadar, katedrala, relikvijarij sv. Silvestra (izradili, 1367,<em> Melša i Radoslav iz Kotora</em>); Korčula, križ<em> Ivana Progonovića,</em> oko 1472; Hvar, Pritićev štap od <em>Pavia </em><em>Dubravčića,</em> iz 1509.<br /> LIT.:<em> I. Kukuljević,</em> Prvostolna crkva zagrebačka, Zagreb 1856. —<em> I. K. Tkalčić,</em> Prvostolna crkva zagrebačka, Zagreb 1885. —<em> Gj. Szabo,</em> Tri benediktinske opatije u županiji požeškoj, VjHAD, 1906—07, str. 201—209. — <em>G</em>. <em>Caprin,</em> Istria nobilissima, Trieste 1907. —<em> Gj. Szabo</em>, Sv. Ana kod Bastaja, Hrvatska Prosvjeta, 1911, 19, str. 345—357. — <em>J. Brunsmid,</em> Kameni spomenici, VjHAD, 1912. —<em> Gj. Szabo,</em> Kotar Klanjec i Pregrada, ibid., 1912, str. 201 —295. —<em> Isti,</em> Spomenici kotara Krapina i Zlatar, ibid., 1913—14, str. 103— 206. —<em> Isti,</em> Voćin i voćinska crkva, Savremenik, 1914, 9. —<em> H. </em><em>Folnesics,</em> Die illuminierten Handschriften in Küstenland, Istrien und Triest, Wien 1915 — <em>Gj. Szabo,</em> Spomenici kotara Ivanec, VjHAD, 1915—19, str. 22—97. — <em>H. Folnesics</em> i <em>L. </em><em>Plani</em><em>scig,</em> Bau-und Kunstdenkmale des Küstenlandes, Wien 1916. — <em>Gj. Szabo,</em> Spomenici prošlosti u Srijemu, Savremenik, 1916, II, str. 43—50 i 1917, 13—29. —<em> H. Folnesics,</em> Die illuminierten Handschriften in Dalmatien, Leipzig 1917. — <em>Gj. Szabo,</em> SG.— <em>D. Kniewald,</em> Antependij i pala stolne crkve u Krku, Godišnjak zagrebačkog sveučilišta, 1924/25, 1928/29, 1929, str. 49—55. — <em>C</em>.<em> M. Iveković,</em> Bau-und Kunstdenkmale in Dalmatien, I—VI, Wien 1927. — <em>D. </em><em>Kniewald,</em> Antependij u Dobrinju, Godišnjak zagrebačkog sveučilišta, 1929/30—1932/33. —<em> Gj. Szabo,</em> Prilozi za građevnu povijest zagrebačke katedrale, Narodna Starina, 1929, 19, str. 65—76. —<em> Isti,</em> Umjetnost u našim ladanjskim crkvama, Zagreb 1930. —<em> C. </em><em>Cecchelli,</em> Catalogo delle cose d’arte di antichità: Zara, Roma 1932. — <em>A. </em><em>Schneider</em><em>,</em> Popisivanje, 1933—39, 46—53. — Inventario degli oggetti d’arte d’Italia. V, Provincia di Pola, Roma 1935 —<em>D. </em><em>Kniewald,</em> Naše gotičke pokaznice, Croatia sacra, 1936, str. 87—III. — <em>F. Semi,</em> L’arte in Istria, Poreč 1937. — <em>D. Westphal,</em> Malo poznata slikarska djela XIV do XVIII stoljeća u Dalmaciji, Rad JA, 1937, 258. —<em> C. Fisković, </em>Drvena skulptura gotičkog stila u Splitu, VjHAD, 1939, I. —<em> Isti,</em> Korčulanska katedrala, Croatia sacra, 1939, 17—18. —<em> Gj. Szabo,</em> Kroz Hrvatsko Zagorje, Zagreb 1939. —<em> D. </em><em>Kniewald,</em> Liturgijski kodeksi XI do XV st., Croatia sacra, 1940, 19. —<em> Isti,</em> Misal čazmanskog prepošta Jurja de Topusko..., Rad JA, 1940, 268. —<em> C. Fisković,</em> Drvena gotička skulptura u Trogiru, Rad JA, 1942, 275. —<em> D. </em><em>Kniewald,</em> Iluminacije i notacije zagrebačkih liturgijskih rukopisa, Rad JA, 1944, 279. —<em> A. </em><em>Schneider,</em> Oltar sv. Gervazija i Protazija u staroj zagrebačkoj stolnoj crkvi, Zbornik zagrebačke nadbiskupije, I, Zagreb 1944, I, str. 625—634. —<em> S. Šarić,</em> Iluminacija svečane biblije zagrebačke stolne crkve iz XIV <em>st.,</em> ibid., I, 1944, str. 597—624. —<em> C. Fisković,</em> Charontonov diptih u Dubrovniku, Split 1946. —<em> Isti,</em> Naši graditelji i kipari XV i XVI stoljeća u Dubrovniku, Zagreb 1947. —<em> Lj. Karaman,</em> O umjetnosti Srednjeg vijeka u Hrvatskoj i Slavoniji, HZ, 1948, str. 103—127; 1950, str. 125—174. — <em>C</em>. <em>Fisković,</em> Dubrovački zlatari od XIII do XVII <em>st.,</em> SP. 1949, str. 143—215. —<em> B. Fučić,</em> Izvještaj o putu po otocima Cresu i Lošinju, Ljetopis JA, 1949, 55. — <em>Lj. Karaman,</em> O srednjovjekovnoj umjetnosti Istre, HZ, 1949, str. 115—130. — <em>C. Fisković,</em> Dubrovački sitnoslikari, Prilozi — Dubrovnik, 1950, str. 5—21. — <em>T. Stahuljak,</em> Naučno istraživalački rad Konzervatorskog zavoda u Zagrebu, HZ, 1950, str. 257—266. —<em> K. Prijatelj,</em> Slike domaće škole XV st. u Splitu, Split 1951. — Zlato i srebro Zadra, JA, 1951. —<em> Lj. Karaman,</em> Pregled umjetnosti u Dalmaciji, Zagreb 1952. —<em> C. Fisković,</em> Bilješke o paškim spomenicima, Ljetopis JA, 1953, 57. —<em> B. Fučić,</em> Izvještaj o putu po Istri 1949 g., Labinski kotar i Kras, ibid. —<em> A. Deanović,</em> Otkriće kasnogotičkih zidnih slikarija u kalničkom prezbiteriju, Bulletin JA, 1955, 7. —<em> C. Fisković,</em> Prvi poznati dubrovački graditelji, Dubrovnik 1955. —<em> Lj. Karaman</em> i<em> K. Prijatelj,</em> O mjesnim grupama dalmatinske slikarske škole u XV<em> st.,</em> Prilozi — Dalmacija, 1955, str. 170—180. —<em> I. Petriccioli,</em> Prinove zadarskom slikarstvu XV<em> st.,</em> ibid., 1955. str. 155—169. —<em> D. Pribaković,</em> O srednjevekovnom oružju na umetničkim spomenicima Hrvatske, Vesnik Vojnog muzeja JNA, 1955, 2. —<em> K. Prijatelj, </em>Prilog trogirskom slikarstvu XV<em> st.,</em> o Blažu Trogiraninu, Prilozi — Dalmacija, 1955, str. 136—154. —<em> A. Horvat,</em> Spomenici arhitekture i likovnih umjetnosti u Međumurju, Zagreb 1956. — Umetnička obradba metala naroda Jugoslavije kroz vekove, I—II, Beograd 1956. —<em> A. Deanović,</em> Srednjovjekovne zidne slikarije na području Zagreba, Iz starog i novog Zagreba, I, Zagreb 1957. —<em> A. Horvat,</em> Drveni gotički kipovi apostola iz zagrebačke katedrale, Peristil, 1957, 2. — <em>A. Mohorovičić,</em> Problem tipološke klasifikacije objekata srednjovjekovne arhitekture na području Istre i Kvarnera, Ljetopis JA, 1957, 62. —<em> M. Prelog, </em>Poreč, grad i spomenici, Beograd 1957. —<em> A. Horvat,</em> Ilok, Bulletin JA, 1958, 1.<em> — C. Fisković,</em> Novi nalazi u splitskoj katedrali, ibid., 1958, 2. — <em>I. Kugli, </em>Magister Baptista Zagrabiensis, Bulletin JA, 1958, 1. —<em> D. Domančić,</em> Freske Dujma Vuškovića u Splitu, Prilozi — Dalmacija 1595. — <em>C. Fisković,</em> Zadarski srednovječni majstori, Split 1959. —<em> A. Horvat,</em> Skulptura Parlerovog kruga u zagrebačkoj katedrali, ZUZ, Laureae F. Stelé, Ljubljana 1959. —<em> Ista,</em> Odraz praškog Parlerovog kruga na portalu crkve sv. Marka u Zagrebu, Peristil, 1960, 3. —<em> R. Ivančević,</em> Crkva sv. Marije Snježne kod Čepića, RPU, 1960, 2. — <em>K. Prijatelj,</em> Problem opusa slikara Blaža Jurjeva Trogiranina, ibid., 1960, 2. — <em>F. Stelè,</em> Umetnost v Primorju, Ljubljana 1960. —<em> A. Horvat,</em> Prilozi povjesno-umjetničkim problemima u nekoć templarskoj Glogovnici kraj Križevaca, Peristil, 1961, 4.<tab>A. Ht.</tab><br /> SLOVENIJA<br /> Za gotike se pojavljuje intenzivna stvaralačka djelatnost u svim slovenskim krajevima u reprezentativnom opsegu. Usporedo s učvršćenjem feudalizma, s razvojem građanstva i gradova te postepenom germanizacijom, gotika se razvija posredstvom susjednih južnonjem. i austr. krajeva, te djelomično Češke (posredno), Madžarske (u Prekmurju) i Venecije (venec. g. u Slovenskom Primorju). Gotički oblici importirani u predalpsko područje doživjeli su i u Sloveniji specifičnu asimilaciju i regionalnu interpretaciju. Specifičnosti slovenske gotike imaju više teritorijalni nego vremenski karakter (npr. udomaćeni tip »kranjskoga prezbiterija«).<br /> Metodom analize »stila prostora« F. Stelè je osvijetlio razvojne linije i specifična dostignuća jednog od najznačajnijih, a do naučnih radova historijsko-umjetničke ljubljanske škole (Cankar, Stelè) i potpuno nepoznatog razdoblja slov. umjetničke prošlosti.<br /> Slov. gotika razvija se od sredine XIII<em> st.</em> do sredine XVI<em> st., </em>ali postoji i u XVII<em> st.</em> (npr. tlocrt, mrežasti ili zvjezdasti svod, rebra, zaglavni kamenovi). Najintenzivnije se razvijaju arhitektura i zidno slikarstvo, ali postoje i domaće radionice gotičke plastike (E. Cevc). Razmjerno je malen broj sačuvanih slika s krilnih oltara, vitraila i iluminacija. Slov. gotiku predstavlja naročito impresivna jedinstvenost unutrašnjosti oslikanog prezbiterija, gdje u sintezi s arhitekturom prostrane dvoranske građevine dolaze do izražaja bogatstvo zidnoga slikarskog ukrasa, koji udovoljava određenom ikonografskom redu, a uz to i slikovita klesarska plastika. Time postaje kranjski »oslikani prezbiterij« najtipičniji element slov. gotike u srednjoj i zap. Sloveniji.<br /> <strong>Arhitektura.</strong> Gotičku arhitekturu unose u Sloveniju u prvom redu prosjački redovi (propovjedničke crkve franjevaca, dominikanaca, minorita, augustinaca). U razvoju se opažaju dva stupnja, stariji (od sredine XIII<em> st.</em> do druge četvrtine XV<em> st.</em>) i mlađi.<br /> U početku se gotički elementi razvijaju još usporedo s romaničkima (srušena cistercitska crkva u Kostanjevici, izrazito prelaznog karaktera, oko 1230). Jedinstveno zidane gotičke građevine iz razdoblja do otprilike 1430 dosad još nisu ustanovljene. Tip jednobrodne, ravno pokrivene crkve pojavljuje se, međutim, do kraja XVI<em> st.</em> Sačuvana gotička arhitektura plod je višekratnih pregrađivanja. Razvoj crkava počinje tzv. »kratkim korom« koji se pojavljuje kod brojnih filijalnih crkava u pokrajini (Visoko pri Kureščku). U gradovima se brod završava s »dugim korom« koji je tipičan za crkve propovjedničkih redova. Zrele gotičke oblike s »dugim korom« pokazuju srušene crkve dominikanaca i minorita u Ptuju (pol. XIII <em>st.</em>), te bifore u ptujskom dominikanskom klaustru. — Katedrala u Mariboru po osnovi je još romanička bazilika (gotizacija se ostvaruje u različnim razdobljima; »dugi« gotički kor je iz trećega decenija XV<em> st.</em>). Ptujska župna crkva s romaničkom jezgrom i gotičkom zap. emporom — slično kao i mariborska katedrala — rezultat je utjecaja arhitekture propovjedničkoga tipa (kor). Sa ptujskim svetištem u srodstvu su prezbiteriji u Celju, Kranju, i u franjevačkoj crkvi u Novom Mestu iz prve pol. XV<em> st.</em> (sve pokazuju prijelaz od »kratkog« u »dugi kor«, u kor sa dva svodna polja). Prezbiterij kapitularne crkve u Novom Mestu dobio je prilikom pregradnje kor sa tri svodna polja. Iz ranog prelaznog doba potječu pregradnje u cistercitskom samostanu u Stični (nadsvođeni klaustar iz sredine XIII<em> st.,</em> u XV<em> st.</em> pregrađeni prezbiterij i zvonik nad križištem), u samostanu u Bistri (klaustar), u Žičama i dr. U kartuziji kod Žiča (ranogotički kapiteli s pupoljcima, u srodstvu s kapitelima iz Kostanjevice, prva zgrada Ecclesia major i Ecclesia minor) brojni znakovi svjedoče o arhiekturi prelaznoga tipa; jedino druga zgrada Ecclesiae maior pokazuje karakteristike razvijene gotike. Kartuzija Jurklošter (mali zvonik uz prezbiterij iz XIV <em>st.</em>) istog je tipa kao i prva crkva u Žičama. Kasnogotičku fazu sačuvao je i dominikanski samostan u Studenicama (zap. empora, timpan na portalu crkve). Među najznačajnije sačuvane crkve zrele redovničke gotike ubraja se jednobrodna crkva kartuzije Pleterje (1407—20), zaklada Hermana II Celjskog, 6 svodnih polja, uobičajeni apsidalni završetak sa 5 stranica osmerokuta, stroge proporcije, lijepa plastična dekoracija).<br /> Arhitektura propovjedničkih redova (dugi kor, ravan strop) utjecala je bez sumnje i na gradske župne crkve. Tome tipu pripada trobrodna crkva u Laškom (stari prezbiterij je kod pregradnje uklopljen između broda i novoga prezbiteri ja, masivan kvadratni korski zvonik diže se nad bivšim prezbiterij em, XV<em> st.</em>). Opatijska crkva u Celju dobila je visokogotičkom pregradnjom (XIV<em> st.</em>) svoj današnji oblik. U njezinom sklopu predstavlja kapela Žalosne Majke Božje jedno od najboljih ostvarenja slov. gotike (prije 1400, bogato klesana sedilia s kružištima, elegantne proporcije, bogat klesarski ukras). U XV<em> st.</em> a dijelom još i na početku XVI<em> st.</em> brojne su crkve (Ljubljana, Maribor, Ptuj, Laško, Celje, Vuzenica, Konjice i dr.) dobile gotičke svodove.<br /> Najveća skladnost postignuta je kod proštenjarske crkve Majke Božje na Ptujskoj gori (oko 1410). To je »jedina dosljedno građena, kao u jednom zamahu odlivena gotička građevina prve pol. XV<em> st.</em>« (J. Gregorič). Ova zadužbina ptujsko-vurberških i celjskih plemića najkarakterističnija je gotička crkva dvoranskog tipa u Sloveniji. Neovisno o toj crkvi (uzor je crkva u Strassenglu), prvoj te vrste u Sloveniji, zavladao je tip dvoranske crkve u škofjeloško-kranjskoj grupi u Gorenjskom (dokazani bavar. utjecaji): jedinstveni prostor gradske dvoranske crkve u Kranju (poslije 1452), u Škofjoj Loki (1479), Radovljici (1495), Št. Rupertu (1497), Cerknici (oko 1520), Crngrobu (trobrodni dvoranski prezbiterij, majstor<em> Jurko Streit,</em> 1521—24). U raniju grupu značajnih pučkih crkava s bogatim plastičnim ukrasom i zidnim slikama »kranjskog oslikanog prezbiterija« ubrajaju se napose dvobrodne crkve: Sv. Primož nad Kamnikom (1459 i 1507) i Sv. Petra nad Begunjama, Suha kod Škofje Loke, Sv. Janez ob Bohinjskem jezeru, Sužid na Tolminskom, Sv. Urh kod Tolmina, a u Beneškoj Sloveniji Sv. Ivan i Sv. Kvirin u mjestu Ćele. — Uz spomenutog Jurka Streita po imenu su poznati zidarski majstori<em> Tomaž</em> u Škofjoj Loki (druga pol. XV<em> st.</em>)<sub>, </sub><em>Peter iz Ljubljane</em> (Sv. Marija kod Čepića u sjev. Istri) i<em> Andrej iz Loke</em> (u Goričkoj), obojica iz XV <em>st., Junaver</em> u Škofjoj Loki i<em> Štefan</em> vu Praprečama, oko 1520). Specifične oblike pokazuju crkve u Dvoru pri Polhovem Gradcu (1544), crkve u Štajerskoj iz sredine XVI<em> st.</em>: Sv. Trije Kralji u Slovenskim goricama, Sv. Duh kod Dravograda, pa Mošnje, Šmarje na Dolenjskom i dr. Jednostavnije seoske crkve imaju uglavnom pravokutan brod, ravan drveni strop, uži, rebrasto nadsvođeni prezbiterij s jednim ili dva traveja i s trostranim korskim završetkom. Od sredine XV<em> st.</em> najomiljeliji je oblik nadsvođivanja zvjezdasti i mrežasti svod s bogatom figuralnom plastikom (zaključni kamenovi, konzole); pojavljuje se na pograničnom alpsko-krškom području (Sv. Urh pri Tolminu, Sužid, Šent Vid pri Vipavi, Sv. Primož nad Kamnikom i drugdje). — U Slovenskom Primorju susreću se utjecaji mletačke gotike (gradske javne zgrade, kuće patricija i katedrala u Kopru; tzv. »venecijanska kuća« u Piranu i dr.). — Specifičnost predstavljaju kameni stupovi s ugrađenim tabernakulima. »znamenja« (»krvavo znamenje« kod Kamnika, Komenda, Skaručina, Sv. Mihael pri Laškom, Gornja Radgona, nadgrobna »laterna« katedrale u Mariboru i drugdje).<br /> U gotici nastaje izgradnja gradskih ansambla (Ljubljana, Ptuj, Celje, Kranj, Škofja Loka). Ostaci utvrđenih gradskih zidova vide se u Ptuju, Mariboru, Kranju i Škofjoj Loki. Tip srednjovj. burga raširen je kao i drugdje u srednjoj Evropi; ukoliko je sačuvan, doživio je pregradnje u kasnije doba; najveći broj burgova danas je u ruševinama (Hmeljnik, Klevevž, dijelom Otočec, Rajhenburg, Celje i dr.).<br /> <strong>Skulptura.</strong> Ranogotička dekorativna plastika pojavljuje se kod kapitela u obliku pupoljka u cistercitskoj crkvi u Kostanjevici (oko 1230), a kasnije se susreće i na nekim drugim spomenicima prelaznoga tipa. Vrlo bujno razvijena klesarska plastika »visokoga« doba proširila se u srednjem i zap. dijelu Slovenije. Ondje se nastavlja kao plastična dekoracija bogatih mrežastih svodova u gradskim dvoranskim a i u manjim seoskim crkvama. Od sredine XVI<em> st.</em> postoji više domaćih radionica za kamenu i drvenu plastiku. Klesarski i rezbarski produkti toga vremena stilski se nadovezuju na susjedne sjeverozap. i južne krajeve., no strana se dostignuća na slov. tlu povremeno preformiraju i zadobivaju više ili manje samostalne stilske oblike.<br /> Slobodna plastika (uglavnom crkvena) danas je pretežno u muzejima i galerijama (Narodna galerija u Ljubljani; pokrajinski muzeji). Najstarija sačuvana djela plastike su Marijin kip u Krakovu (Ljubljana), u Solčavi (oba iz druge pol. XIII <em>st.</em>) i Marija s Isusom iz Rodelja na Dravi (oko 1360, Ljubljana, Nar. gal.). Ikonografski važnu grupu čine »Pietà« iz razdoblja od sredine XIV do prve pol. XVI <em>st.</em> (npr. kip Majke žalosti, odnosno Pietà iz Zgornjega Tuhinja, oko 1400, te iz Medvoda kod Ljubljane, poč. XV <em>st.,</em> oba u Nar. gal. u Ljubljani).<br /> Na poč. XV <em>st.</em> razvija se idealistički ljupki<em> mekani stil</em> kao odjek dvorske umjetnosti kasnoga Srednjeg vijeka. Tom stilskom smjeru pripada i grupa kamene plastike na Ptujskoj gori iz prvih decenija XV <em>st.</em> (reljef Marije zaštitnice bogato izvedeni »baldahin«, sada izvan prvobitne kompozicije). Uloga domaćih klesarskih radionica, unatoč importiranim oblicima i različitoj kvaliteti, izvanredno je značajna (ptujska radionica iz 1415. Ptujska gora, oko 1410, primorsko-krško kamenarstvo, Sv. Urh kod Tolmina, Št. Vid kod Vipave, Kamnik s primitivnijim izrađevinama iz druge pol. XV <em>st.</em>). Mekani stil zastupan je u zbirkama Nar. galerije ovim djelima: kipovi sv. Ožbalta iz Jezerskoga (majstor <em>Hans </em><em>iz Judenburga,</em> oko 1425) i Marije iz Sevnice (dijelom tip »lijepe Madone«, oko 1430). Oko 1430 pojavljuju se manirističke i »barokne« tendencije (do sredine XV <em>st.</em> još paralelno), a na njih se u 60-tim godinama nadovezuje razdoblje stilskog sinkretizma (prema E. Cevcu i F.Stelèu najznačajnije je u »ljubljanskoj kiparskoj radionici« treće četvrtine XV <em>st.</em> nagomilavanje nelogičnih nabora, slikovitost, lom nabora, rađanje portretnog realizma). Na mekani stil nadovezuje se kasnogotički stil dekorativnih lomljenih nabora draperije u manirističkim varijantama s ikonografskim motivima: Raspeti Krist, Bogorodica s djetetom u stojećem stavu (Ptuj, minoritska crkva), u sjedećem stavu (Ptujska gora), Pietà i Krist mučenik-Imago pietatis (Ptuj). Ljubljanska radionica koja konzervativno održava mekani stil radila je najviše za Dolenjsko (Stična) i Notranjsko. U vezi s tom radionicom spominje se kipar<em> Janez Lipec</em> (Adam i Eva za gradsku vijećnicu-rotovž, 1484). Stilski karakter ljubljanske radionice pokazuje srodstvo sa slikarskim smjerom Janeza Ljubljanskog. Kranjsku grupu karakterizira prilična konzervativnost i arhaička ukočenost (veza s furlansko-karnijskim i tirolskim radionicama), a Štajerska i Koruška brže se i odlučnije orijentiraju na naprednije sjevernjačke škole. Bogato nanizani nabori odjeće i realistički produhovljena lica najavljuju težnje »kasnogotičkoga baroka« (kip sv. Barbare iz Leša, oko 1440—50; rezbarije<em> majstora Eggenberškog oltara</em> iz Prekmurja i Radgone, oko 1480—85, škola M. Pachera). U Kranjskoj se afirmira u srodnom duhu<em> Jakob Schmitzer</em> iz Škofje Loke (krilni oltar sv. Andreja iz Gosteča kod Škofje Loke, oko 1500; kip sv. Tilna iz Bleda, oko 1505; plastika iz Srednje Vasi kod Šenčura, oko 1510 — sve u Nar. galeriji; zatim Raspeti Krist u Svetini kod Celja, oko 1510).<br /> Nov paralelizam stilskog izraza opaža se i 1500—20: smjer sjevernjačke tradicije razbujalih forma i jakog realističkog akcenta, te smjer alpsko-renesansnog osjećaja sa žarištem u umjetničkom krugu »dunavske škole« afirmiraju se u Koruškoj, koja je postala važno žarište kasnogotičkoga drvorezbarstva (Beljak-Villach, Št. Vid ob Glini-St. Veit a. d. Glan). Odjeci djelovanja nekih umjetničkih središta u Koruškoj osjećaju se u Donjoj Štajerskoj, u Kranjskoj i Goričkoj (apostoli iz Mislinjske doline, Marija iz Radelja, sv. Petar iz Radovljice, sv. Florijan iz Kotlja, reljef sjedeće Marije s djetetom iz Ljubljane, prva četvrtina XVI <em>st..;</em> Raspeti Krist iz Dramlja kod Celja oko 1520; reljef Marijine smrti iz Bele Peči, koruški<em> Majstor beybereškog oltara</em> oko 1525; plastika iz gorenjske drvorezbarske radionice oko 1520 — »stil paralelnih nabora« inspiriran renesansom, ali rustikalne kvalitete). Potpunu shematičnost u paralelnosti nabora (u obliku cijevi) pokazuju reljef sv. Ane Samotreće iz Trata (1518), Prijestolje milosti iz Radovljice (kasnogotički manirizam oko 1530). »Burni polet kasnogotičke umjetnosti smiruje se u racionalnoj shematičnosti u kojoj već naslućujemo nov dah vjerske reformacije« (E. Cevc). Kasnogotički manirizam ustupa mjesto »sjevernjačkoj renesansi« i u Sloveniji. — Plastično ukrašena nadgrobna ploča Fridrika Ptujskog (Ptuj), radovi<em> Majstora biskupa Raubera</em> (nadgrobni spomenici i oltar sv. Andreja u Gornjem Gradu) ostvarenja su koja svojim realizmom povezuju tendencije kasne gotike sa sjevernjačkom renesansom. — Malobrojna profana plastika zastupana je u genre-figurama arhitekturnog klesarskog ukrasa i na nadgrobnim spomenicima.<br /> Prema E. Cevcu, gotička plastika u Gorenjskom obuhvaća ove važnije grupe: <em>Ljubljanska kiparska radionica, Rezbar Madone iz Sopotnice, Rezbar Madone iz Primskova, Rezbar Jakob iz Loke,</em> djela salzburške provenijencije,<em> koruška radionica iz Št. Vida ob Glini, pomoćnik iz radionice Lienharda Pambstela, Kaspar iz Breša-Friesacha, Rezbar iz Škofje Loke.<br /> </em><strong>Slikarstvo.</strong> U sklopu stranih utjecaja i domaćih nastojanja F. Stelè je slov. grupi zidnoga slikarstva odredio pretposljednje mjesto u nizu od Ligurskog mora do Kvarnera (savojska, švicarska, tirolska, karnijska, furlanska, koruška, slovenska i istarska). Razvoj traje od sredine XIII <em>st.</em> do druge pol. XVI <em>st.</em> — ali »vrijeme najveće aktivnosti predstavlja doba od treće četvrtine XIV <em>st.</em> do druge četvrtine XVI <em>st.«.</em><br /> Tehnički i stilski razlikuju se dvije faze slikarstva: starija i (od sredine XIV <em>st.</em> dalje) mlada. Od XVI <em>st.</em> očito je propadanje kvalitete tradicionalnoga zidnog slikarstva. Prema Stelèovoj razdiobi građa obuhvaća kronološki: I<em> Romaničko-gotički prelazni</em> (crtačko-plastički) stil oštro lomljenih nabora (Zackenstil); od najstarijih spomenika uništene su u Drugom svjetskom ratu slike u minoritskoj crkvi u Ptuju (oko 1260—70); II<em> Ranogotički crtačko-plošni stil </em>(uglavnom cijela prva pol. XIV <em>st.</em>): najstariji slojevi u Vrzdencu i u Crngrobu, apsida u Turnišču, nekadašnji prezbiterij Sv. Mohora u Šoštanju, najstarije slike u Sv. Janezu ob Bohinjskem jezeru, Šentjanž na Muti uz Dravu, klaustar dominikanskog samostana u Ptuju, dijelom klaustar u Stični; III<em> Realističko-plastični stil giottovske tradicije</em> (nakon sredine XIV <em>st.</em>); obilježen je pravom tehnikom freske, a dijeli se u dvije grupe: stariju, prekmursku (druga pol. XIV <em>st.</em>) i mladu, furlansku grupu u zap. i srednjoj Sloveniji. Prekmurska grupa sadrži djela<em> Janeza </em><em>Aquile</em> iz Radgone (oko 1380, Velemér 1378, Martjanci 1392, apsida u Turnišču 1393), slike u prezbiteriju u Turnišču, djela<em> slikara apostola u Turnišču</em> iz 1383, opus<em> slikara Ladislavove kronike</em> u brodu crkve u Turnišču, te djela<em> slikara kupole na Selu,</em> oko 1400. U opusu Janeza Aquile naslućuju se utjecaji češkoga, bečkog i brixensko-tirolskog slikarstva: srodne stilske značajke susreću se i na Ptujskoj gori (utjecaj brixenske škole). Furlanska grupa u sferi Italije prevladava u zap. i srednjoj Sloveniji (Primorsko uz Soču, Gorenjsko — naročito prodor kroz Poljansku dolinu u okolicu Škofje Loke) s tal. smjerom do 1430 (brodovi u Gostečama i u Sopotnici, fasada u Godeščama, fasada u Sv. Križu nad Selcami, Selo kod Žirovnice, te radovi istoga slikara kod Sv. Lovrenca nad Škofjom Lokom, Posljednja večera na fasadi u Crngrobu, Sv. Nikola u Žužemberku, Breg pri Kranju; u Štajerskoj prezbiterij Sv. Mohora nad Doličem). Domaće radionice toga smjera djeluju i u Prilesju, na Suhoj, u Bodeščama i kod Sv. Janeza ob Bohinjskem jezeru. Oko 1400 pojavljuje se »srednjoevropski« smjer kojemu je glavni predstavnik<em> Janez Ljubljanski</em> (sin i učenik <em>Fridrika iz Beljaka</em>). Janez Ljubljanski, koji uvodi »meki« koruški stil (sinteza češ., austr. i brixenskih karakteristika) zastupan je na Visokom (1443), u Muljavi (1456) i na Kamnom vrhu pri Ambrusu (1459); Janezova radionica očituje se u prezbiteriju u Mengešu. Vrhunac toga smjera — u suštini još nerealističkog — dosegnut je u slikama gornjeg sloja u sjev. brodu u Crngrobu (1453, slikar <em>Bolfangus</em>); srodna mu je<em> maska grupa</em> s radovima na Mačama (1467), na Krtini, u Podzidu, u prezbiteriju Sv. Miklavža na Goropeči, u Staroj Fužini v Bohinju i dr. Mače i Crngrob karakterizira sinteza svih dotadašnjih dostignuća. IV <em>Realističko-plastični stil,</em> od druge pol. XV <em>st.,</em> pokazuje južno-njem., i, posredno, nizoz. utjecaje: Mače (još idealizirana lica, uz realistički bogato nabiranje odjeće); Muka Kristova<em> Andreja iz Ottinga</em> u crkvi u Slovenjgradcu; utjecaj grafike i grafičkih predložaka (npr. Majstora ES) tipičan je u prezbiteriju u Suhoj kod Škofje Loke i u Bodeščama. Ikonografski zanimljive su zidne slike u Hrastovljama u slov. dijelu Istre s prikazima Mrtvačkog plesa, Geneze i ciklusa mjeseci s motivima iz istarskoga života, signirane imenom <em>Johannes de </em><em>Kastva </em>1490. Vezu s istarskim krugom pokazuju i Zanigrad i Šilentabor (rano XV <em>st.</em>); prodor realizma očit je osobito u prezbiteriju u Sv. Urhu na Križnoj gori nad Lokom (1502), u Sv. Urhu pri Tolminu, u prezbiteriju na Jezerskom (prijelaz u XVI <em>st.</em>).<em> V. Renesansni stupanj srednjovj. slikarstva</em> (mješavina s elementima kasnogotičkoga realizma, prva pol. XVI <em>st.</em>): sintezu sjev. i tal. renesanse predstavljaju značajne freske nepoznata autora u brodu u Sv. Primožu nad Kamnikom (oko 1520); njima su srodne freske u Mariji Gradcu kod Laškoga (1526), u Proprečama kod Lukovice, u prezbiteriju u Marenberku (1523); u taj krug ulaze i slikari je<em> majstora trijumfalnog luka kod Sv. Janeza ob Bohinjskem jezeru, </em>legenda sv. Jakoba u Bodeščama (1524), Sv. Duh na Čelovniku, brod kapele na Svetim gorama, svod broda u Št. Rupertu u Dolenjskom, te u Primorju: Kontovelj, Št. Vid pri Vipavi i Svino kod Kobarida. Najstarija pojava renesanse susreće se u Stični (1482). Rustifikacija slikarskog obrta očituje se u pučkim radovima tehnički vještog majstora<em> Jerneja iz Loke.</em><br /> U kasnogotičko doba dobiva ikonografsko rješenje »slikanog kranjskog prezbiterija« svoj čvrsto ukorijenjeni sistem (Suha kod Škofje Loke) prema kanonu: Maiestas Domini (Rex gloriae) i anđeli s banderolama na svodu prezbiterija, apostoli na zidovima, Navještenje Marijino na trijumfalnom luku, Pohod i Poklonstvo kraljeva na sjev. zidu, Posljednji sud na zap. zidu. Oslikana su i pročelja; gorostasni lik sv. Kristofora na vanjskoj strani crkvenoga zida postaje tradicionalan prikaz.<br /> Na slovensko slikarstvo djeluju od početka postgiottovskoga razvoja najintenzivnije furlanske radionice, bilo neposredno bilo preko radionice Friderika iz Beljaka, »zajedničke kolijevke posebnoga koruškog i posebnog slov. razvoja« (F. Stelè). Put od »maške grupe« do<em> slikara na Sv. Primožu nad Kamnikom</em> predstavlja pak postepenu izgradnju vlastitog izraza i vrhunac domaćega umijeća. Prizvuk koruškoga slikarskog dijalekta u Kranjskoj živ je npr. na freskama u Žirovnici, Mošnjama, Ratečama, Bledu i u Tupoličama, a prizvuk istarsko-pazinskoga kruga osjeća se u Hrastovljama, najznačajnijem otkriću na jugozapadu Slovenije; u novijem otkriću u štajerskoj, u kapeli sv. Križa na Ptujskoj gori, zastupana je radionica slikara<em> Janeza iz Brunecka</em> (1420), čija je nazočnost dokazana u Brixenu; njegov način udružuje srednjoevr. i sjevernotal. utjecaje u »tirolskoj umjetnosti«.<br /> Od slika na pločama krilnih oltara najvrednija su djela krilne ploče iz župne crkve u Kranju iz prvog decenija XVI<em> st.</em><br /> Slikarstvo minijatura predstavljaju: bogato oslikan primjerak »De civitate Dei« sv. Augustina (1347) i<em> Majstor Nikola</em> (pod češ. utjecajem); u Kranju su nastali iluminirani rukopisi »Moralia« sv. Grgura iz 1410 (djelo anonimnog <em>Ernestova iluminatora</em> iz Wiener Neustadta) i antifonarij iz 1491 (iluminator <em>Johannes von Werd de </em><em>Augusta?</em>).<br /> <strong>Primijenjene umjetnosti.</strong> Od predmeta primijenjenih umjetnosti nije mnogo sačuvano, no rezbarene korske klupe u župnoj crkvi u Ptuju (1446) ubrajaju se u najznačajnija djela te vrste u srednjoj Evropi. Kovana željezna vrata u sakristiji ove crkve, rezbarski i kovački radovi na ormaru sakristije u Konjicama, bogato klesana sedilia s kamenim baldahinima na Ptujskoj gori, u Celju (kapela Žalosne Bogorodice) i u Mariboru (stolna crkva) dokaz su cvata srednjovj. obrta na području gdje se prepleću mnogi utjecaji iz susjednih razvijenih krajeva. Zlatarstvo predstavljaju ciborij iz Sv. Lenarta kod Velike Nedelje (prizor Prvoga grijeha) i relikvijarni ostenzorij na Ptujskoj gori. Alabastrena plastika iz Zaloga kod Moravča (prva pol. XV<em> st.</em>) nalazi se u Nar. galeriji u Ljubljani.<br /> LIT.:<em> F. Stelè,</em> Oris zgodovine umetnosti pri Slovencih, Ljubljana 1924. <em>—Isti,</em> Gotsko stensko slikarstvo na Kranjskem, Bulićev zbornik, Zagreb—Split 1924. —<em> Isti,</em> Slikani svodovi gotskih prezbiterija u Slovenačkoj, Starinar, 1928/29. —<em> F. Stelè</em> i<em> M. Kos,</em> Srednjeveški rokopisi, Ljubljana 1931. —<em> F. Stelè,</em> MAS, I, Ljubljana 1935. —<em> Isti,</em> Die geographische Stellung der gotischen Malerei in Slowenien, XIV<sup>e</sup> Congrès international d’histoire de l’art, 1936. —<em> Isti,</em> Cerkveno slikarstvo med Slovenci, I, Prevalje 1937. —<em> Isti,</em> Gotske dvoranske cerkve v Sloveniji, ZUZ, 1938. —<em> Isti,</em> Spomenici srednjeveškega stenskega slikarstva v Sloveniji, Serta Hoffilleriana, Zagreb 1940. —<em> Isti,</em> Umetnost v Primorju, Ljubljana 1940. —<em> Isti,</em> Slovenski slikariji, Ljubljana 1949. <em>— Isti,</em> Geografski položaj gotskega slikarstva v Sloveniji, Kazarov zbornik, Sofija 1950. —<em> J. Gregorič,</em> Srednjeveška cerkvena arhitektura do leta 1430, ZUZ, 1951. —<em> I. Komelj,</em> Srednjeveška grajska arhitektura na Dolenjskem, ZUZ, 1951. —<em> E. Cevc,</em> Vodnik po umetnostnih zbirkah Narodne galerije v Ljubljani, I, Umetnost srednjega veka na Slovenskem, Ljubljana 1956, —<em> Isti, </em>Geografski položaj srednjeveškega kiparstva na Slovenskem, ZUZ, 1959. — <em>F. Stelè,</em> Stensko slikarstvo gotske dobe v Sloveniji, Katalog izložbe kopija, Ljubljana 1959. —<em> M. Zadnikar,</em> Romanska arhitektura na Slovenskem, Ljubljana 1959.<tab>F. Šc.</tab><br /> BOSNA I HERCEGOVINA<br /> Gotički stil prodire u BiH jednim dijelom iz dalmatinskih gradova, a drugim iz krajeva sjev. od Save (srednjoevr. utjecaji). Uvode ga franjevci i dominikanci u okviru misijskih pohoda protiv bogumila. Dosad poznati spomenici nisu stariji od konca XIV<em> v.;</em> među ove se ubrajaju crkve sv. Ante u Bihaću (sada Fethija džamija), sv. Marije (kasnije sv. Luke) u Jajcu i Srebrenici, te franjevačka crkva u Zvorniku (kasnije Fethija džamija). Stilom se donekle razlikuju Bijela džamija u Srebrenici, također srednjovj. crkva, možda sv. Nikole, koja se spominje 1395. Nabrojene crkve su propovjedničog tipa, jednostavne, sa jednobrodnom širokom prostorijom za vjernike, ravnim drvenim stropom i svetištem — zapravo korom — pravokutne osnove. Na zap. zidu obično se iznad portala nalazila i rozeta. Na crkvi u Bihaću ostali su sačuvani visoki gotički prozori na juž. zidu. Kod Bijele džamije u Zvorniku sačuvane su sa unutrašnje strane lezene koje prerastaju u pojačanu stropnu konstrukciju. Ove su crkve kasnijim pregradnjama za druge potrebe izgubile u velikoj mjeri svoj prvobitni izgled.<br /> U prvoj pol. XV<em> v.</em> radi u Jajcu klesarska radionica, koja izvodi Katakombe i Kraljevski portal na gradu. Dok se u oblikovanju stropa u Katakombama zapaža utjecaj tal. gotike, Kraljevski portal koncipiran je vrlo osebujno i bez neposrednih uzora sa susjednih teritorija. Djela ove radionice odišu nekom provincijalnom rustičnošću.<br /> Oko sredine XV<em> v.</em> dalmatinski majstori, sljedbenici Andrije Alešija, grade u Jajcu veliku kraljevsku palaču po uzoru na venec. kasnogotičke patricijske domove. Ruševine ove palače stajale su još u drugoj pol. XVII<em> v.</em> i služile su kao uzor za dekoracije stambenih zgrada sve do početka XIX<em> v.</em> Nešto prije sredine XV<em> v. </em>nadograđen je u Jajcu na crkvu sv. Marije zvonik, poznat kao »toranj sv. Luke«. U donjim etažama on je ukrašen na gotički način, dok su tri gornje galerije izvedene na način romaničkih trifora u neizdiferenciranoj stilskoj koncepciji.<br /> Gotički stil odrazuje se i na ornamentici nekih stećaka, npr poznatog stećka iz Zgošće kod Kaknja.<br /> Od predmeta umjetničkog obrta, izvedenih u gotičkom stilu, treba spomenuti križ iz sredine XV<em> v.</em> u kreševskom samostanu, više kaleža i misnica iz XV<em> v.</em> u samostanu u Kraljevoj Sutjesci, te oružje, pečate bosanskih vladara sa prikazima bogato ukrašenih prijestolja i dr.<br /> Od domaćih umjetnika poznat je<em> Juraj Gradomilović</em> iz Vesele Straže kod Bugojna, koji je učio u radionici Andrije Alešija 1455 <em>—</em>61<em>; Petar Pavičić</em> iz Livna stupio je 1467 u klesarsku radionicu Mihovila Miljajevića u Splitu;<em> Stjepan Medošević</em> iz Grahova učio je 1453 slikanje kod Dujma Vuškovića. Djela ovih majstora nisu poznata. Sačuvano je nekoliko slika iz doba prijelaza gotike u renesansu, koje su radovi dubrovačkih majstora (Muzej stare srpsko-pravoslavne crkve, Sarajevo).<br /> LIT.:<em> Ć. Truhelka,</em> Kraljevski grad Jajce, Sarajevo 1904. —<em> R. Lopašić, </em>Bihać i bihaćka krajina, Zagreb 1943. —<em> C. Fisković,</em> Nekoliko dokumenata o našim starim majstorima, VjAHD, 1949, 3, str. 5 i 28. —<em> Đ. Mazalić,</em> Stari grad Jajce, GZMBiH, 1952. —<em> Đ. Basler,</em> Konzervacija južnog zida tvrđave u Jajcu, Naše starine, VI, 1959.<tab>Đ. Br.</tab><br /> CRNA GORA<br /> <strong>Arhitektura.</strong> Počeci gotike javljaju se u prvoj pol. XIII <em>v.</em> Franjevački samostani u Kotoru, Baru i Ulcinju prve su značajne građevine na kojima su uticaji gotike izrazitiji. Crkve ovih samostana koncipirane su po shemi umbrijsko-toskanskog tipa crkve prosjačkih redova; one su jednobrodne, sa pravougaonom apsidom, a pokrivene dvovodnim krovom drvene konstrukcije. Ovaj tip uticao je na razvoj celokupnoga crkvenoga graditeljstva ovog područja.<br /> U stilskom pogledu g. se u početku meša sa romaničkom tradicijom, te tako nastaje period prelaznog stila koji traje po prilici do sredine XIV<em> v.</em> u kome nastaje više redovničkih, katedralnih i drugih crkava: crkva sv. Marije u Budvi (sa kraja XIII <em>v.</em>), katedrala sv. Đorđa u Baru (podignuta ili potpuno prepravljena krajem XIII<em> v.</em>), katedrala sv. Jovana (1300) i crkva sv. Marije u Svaču (iz prve pol. XIV <em>v.</em>), zatim crkva Ratačkog benediktinskog samostana kod Bara (1437). Njima se pridružuju spomenici na području današnje sev. Albanije koje je u Srednjem veku pripadalo srp. Pomorju: crkva benediktinske opatije sv. Srda i Vakha na Bojani (podignuta 1290, obnovljena 1318), Sv. Nikola kod Skadra, katedrala sv. Stefana u Skadru, benediktinske crkve sv. Jovana u Raši i sv. Nikole u Šati i crkva sv. Marije kod Danja (sve iz prvih decenija XIV<em> v.</em>). U tipološkom smislu izdvajaju se: jednobrodna crkva sa pravougaonom apsidom (franjevačke crkve; Sv. Marija u Svaču— možda takode franjevačka; katedrala sv. Stefana u Skadru i benediktinska crkva sv. Nikole u Šati); jednobrodna crkva sa polukružnom apsidom (katedrala sv. Jovana u Svaču, benediktinska crkva sv. Jovana u Raši, Sv. Marija kod Danja, niz drugih manjih crkava), i trobrodna crkva, koncipirana po tradicionalnoj benediktinskoj shemi (katedrala sv. Đorđa u Bara, Sv. Srđ i Vakh na Bojani, Sv. Nikola kod Skadra i crkva Ratačkog manastira). Pored opštih umbrijsko-toskanskih uticaja zapažaju se i južno-italski, ili možda, neposredni južno-franc. gotički uticaji (crkva sv. Srđa i Vakha na Bojani). Zidanje takode ima obeležja prelaznog stila: Sv. Marija kod Danja i crkva Ratačkog manastira zidane su u alternaciji crvenih i belih redova kamena, a Sv. Srđ i Vakh na Bojani, u drugoj fazi rada, na italski način, u alternaciji opeke i kamena. Verovatno u drugoj pol. XIV<em> v.</em> sagrađena je kotorska jednobrodna crkva sv. Mihaila, s polukružnom apsidom, presvedena prelomljenim poluobličastim svodom koji pridržavaju poprečni ojačavajući luci. Oko 1362 pregrađivan je ist. deo katedrale sv. Tripuna iz XII<em> v.</em> U gotičkom stilu, ili delimično njegovim elementima, obnavljane su i proširivane u ovo vreme i druge kotorske crkve (Sv. Ana, kolegijata Sv. Marije).<br /> Profana arhitektura prelaznog stila ostavila je neznatne tragove. Sagrađen na malom prostoru i prenaseljen, Kotor nije imao uslova za slobodniji urbanistički razvitak. Česta pregrađivanja uništila su većim delom starije spomenike stambenoga graditeljstva. Starija fortifikaciona arhitektura najbolje je očuvana u Kotoru, ali je uglavnom preinačena u periodu XV—XVII<em> v.</em> Ranijoj fazi pripada deo na jugoist. strani gde se nalaze mala vrata sa gotičkim lukom (verovatno iz XIV <em>v.</em>).<br /> Zrela gotika ovladala je Kotorom kao i drugim gradovima južnog Primorja, u XV <em>v.,</em> ali nije ostavila značajnih spomenika. Među graditeljima i klesarima često se pominju majstori iz drugih primorskih mesta, naročito Korčule. Negde krajem XV<em> v.</em> pojavili su se uz oblike kasnogotičkog stila i elementi renesanse, te tako nastaje nova prelazna stilska zajednica. Značajnije mesto zauzima samo arhitektura privatnih domova od kojih je najvažniji spomenik Bisantijeva palata u Kotoru. Na palati porodice Drago (XV <em>v.</em>), blizu katedrale, javljaju se istovremeno oblici cvetne gotike i renesanse. U starom Baru postoje ostaci kasnogotičkih palata. Sudeći po sačuvanim ugovorima o građenju, kao i po fragmentima arhitektonske dekoracije, gradske kuće u ovoj epohi liče na odgovarajuće građevine u dalm. gradovima.<br /> <strong>Skulptura.</strong> Arhitektonska plastika nije lako i potpuno prihvatala gotički stil. Tokom XIV <em>v.,</em> a i kasnije, skulpturu su karakterisali prelazni stilski oblici, bilo da su se u romaničkom umetničkom tkivu pojavljivali gotički elementi, bilo da su u delu izrazite nove stilske koncepcije živeli oblici staroga stila. Na kotorskoj katedrali postavljen je bogato ukrašen trojni prozor, verovatno iz 1362, klesan u prelaznom stilu, a u isto vreme i, možda, u istoj klesarskoj radionici izrađen je ciborijum, jedne od najznačajnijih skulptorskih ostvarenja ovoga doba.<br /> Od kotorske skulpture zrelijega gotičkog i prelaznoga gotičko-renesansnog stila očuvano je više dela arhitektonske dekorativne plastike (mahom na privatnim zgradama), grbova na kućama i gradskim zidinama, figuralnih kamenih predstava i likova u drvetu (kameni reljef »Blagovest« uzidan na kući blizu crkve sv. Luke, i reljef »Imago pietatis« na ulazu u groblje u Škaljarima). Bogato delo gotičko-renesansnog stila je visoki reljef sa grbom nad ulaznim vratima Bisantijeve palate.<br /> Od kotorske plastike kasnogotičkog prelaznog stila očuvano je i više radova u drvetu. U crkvi sv. Marije nalazi se rustično »Raspeće« rađeno u duhu gotičkog naturalizma, zatim malo »Raspeće« i »Bogorodica sa mrtvim sinom u krilu«. U sakristiji se čuva reljefno poprsje »Bog Otac sa Sv. Duhom na grudima« (verovatno iz poč. XVI<em> v.</em>). U crkvi sv. Ane (ranije<em> Sv.</em> Martin) nalazi se mala figura sv. Martina, možda rad dubrovačkih drvorezbara XV<em> v.</em> Riznica katedrale čuva veliko »Raspeće« gotičkog stila na kome se već oseća uticaj renesanse (verovatno poč. XVI<em> v.</em>).<em><br /> </em>LIT.:<em> R. Eitelberger, </em>Die mittelalterlichen Kunstdenkmale Dalmatiens, Jahrbuch CC, Wien 1861. —<em> I. Jastrebov,</em> O pravoslavnim srpskim starim i novim crkvama u staroj Zeti, tadašnjem skadarskom okrugu, GSUD, 1880. <em>— T. G. Jackson,</em> Dalmatia, the Quarnero and Istria with Cettigne, Oxford 1887. —<em> Đ. Stratimirović,</em> O prošlosti i neimarstvu Boke Kotorske, Spomenik SAN, 1895, XXVIII. —<em> T. Ippen,</em> Stare crkvene ruševine u Albaniji, GZMBiH, 1899. —<em> G. Kowalczyk</em> i<em> C. </em><em>Gurlitt,</em> Denkmäler der Kunst in Dalmatien, Berlin 1910. — <em>G. </em><em>Millet,</em> L’ancien art serbe, Paris 1919. — <em>M. </em><em>Vasić,</em> Arhitektura i skulptura u Dalmaciji, Beograd 1922. — <em>I. Stjepčević,</em> Voda po Kotoru, Kotor 1926. —<em> M. Vasić,</em> Žica i Lazarica, Beograd 1928. —<em> A. Deroko, </em>U Bodinovoj prestonici, Starinar SAN, 1931, 6. —<em> Đ. Bošković,</em> Izveštaj i kratke beleške s putovanja, ibid., 1931, str. 140—189. —<em> Lj. Karaman,</em> Umjetnost u Dalmaciji, XV i XVI vijek, Zagreb 1933. —<em> I. Stjepčević,</em> Katedrala Sv. Tripuna u Kotoru, VjHAD, 1938, LI. —<em> V. Petković</em> i<em> Đ. Bošković,</em> Manastir Dečani, Beograd 1941.<em> — A. Mayer,</em> Kotorski spomenici, I, Zagreb 1951. —<em> J. Stojanović-Maksimović,</em> O srednjevekovnoj skulpturi Boke Kotorske, Spomenik SAN, 1953. CIII. — C.<em> Fisković,</em> O umjetničkim spomenicima grada Kotora, ibid., 1953.<em>— A. Deroko,</em> Monumentalna i dekorativna arhitektura u srednjevekovnoj Srbiji, Beograd 1953. —<em> Lj. Karaman,</em> O slijedu gradnje katedrale u Kotoru, Prilozi — Dalmacija, 1955, 9. —<em> V. Korać,</em> O monumentalnoj arhitekturi srednjevekovnog Kotora, Spomenik SAN, 1956, CV. —<em> Đ. Bošković, </em>Istraživački, arheološki i konzervatorski radovi u Starom Baru 1951—1955 godine, ZZSK, 1956.<tab>V. Koć. i G. Su.</tab><br /> <strong>Slikarstvo.</strong> Razvitak slikarstva gotičkog stila teško se može rekonstruisati, jer je broj sačuvanih umetničkih dela izuzetno mali. Slikarska tradicija, kojoj su počeci još u vreme osnivanja benediktinskih opatija na juž. Primorju, nastavlja se i u toku XIII i XIV<em> v.</em> Tragova gotičkog živopisa ima u ruševinama crkve sv. Franje u Baru, zatim u franjevačkoj crkvi u Svaču. Velik broj crkava verovatno je bio živopisan, a sudeći po preostalim fragmentima, dominirala je jedna varijanta romanike pomešana sa izvesnim stilskim elementima, koja se docnije pretapa u specifični gotički izraz. Osim živopisa postojale su također i druge vrste slikarstva.<br /> U doba gotike preuzima vodstvo najistaknutiji centar na obali, Kotor. Čista gotika verovatno nastupa u drugoj pol. XIV <em>v.,</em> kad prestaje srp. vlast u Kotoru i kada se napuštaju vizant. stilska rešenja. Prema rečima kasnijih katoličkih vizitatora, brojne kotorske crkve ukrašavale su »grčke« freske. Najstarije gotičko slikarsko delo u gradu Kotoru su nedavno otkriveni fragmenti zidnih slika u crkvi sv. Mihaila (kraj XIV ili poč. XV<em> v.</em>). Iz sredine XV<em> v.</em> je ikona Gospe od Škrpjela (verovatno delo nekog mletačkog gotičara; neki ga pripisuju kotorskom slikaru Lovru Dobričeviću). Znatno je mlađe delo ikona iz druge pol. XV<em> v.</em> u riznici kotorske katedrale. Freske crkvice sv. Bazilija u selu Stolivu (stojeće figure svetitelja i ilustracije velikih praznika) najveći su spomenik gotičkoga slikarstva Kotora i Boke. Prema mešanom srp. i lat. natpisu one su verovatno rađene u poslednjoj deceniji XV<em> v.</em> od nekog zografa Mihaila iz hercegovačkog Dabra koji je mogao biti učenik dubrovačkih slikara.<br /> U vreme gotike, u XV <em>v.,</em> slikarstvo u Kotoru sačinjavalo je celinu sa dubrovačkom slikarskom školom. Većina slikara rade i u Kotoru i u Dubrovniku. O slikarima<em> Srđu</em> i<em> Mihailu </em>ništa se ne zna izuzev imena, ukoliko Mihailo nije isti sa slikarom fresaka u Stolivu. Više podataka postoji o<em> Radoju Dragosaliću</em> koji se više bavio izradom i islikavanjem štitova. Slikar <em>Matko Junčić,</em> rodom Dubrovčanin, imao je u Kotoru radionicu u petoj deceniji XV<em> v.</em> Najuglednija umetnička ličnost Kotora u epohi gotike bio je slikar<em> Lovro Dobričević.</em> Rodio se oko 1420 u Kotoru ili u nekom zaseoku između Prčanja i Stoliva. Slikarstvo je učio u Veneciji, zatim se vratio u Kotor i otvorio radionicu. God. 1459 prešao je u Dubrovnik. Od njegova slikarskog rada iz vremena boravka u Kotoru ostao je veliki poliptih u dominikanskoj crkvi u Dubrovniku koji je slikao zajedno sa Matkom Junčićem (počev od 1448). U Lovrovoj radionici odnegovan je niz slikara. U Dubrovnik je poveo sa sobom kotorskog slikara, a svog učenika,<em> Đurđa Bazilja.</em> Posle izvesnog vremena Đurađ se vratio u Kotor gde je slikao oltarske slike i ikone sve do početka XVI <em>v.</em> I Đurđev brat<em> Pavle Bazilj</em> bio je možda učenik Lovrov. Lovrovi sinovi, <em>Marin</em> i<em> Vicko,</em> bili su slikari. Radili su krajem XV i poč. XVI<em> v.</em> (u duhu rane renesanse) uglavnom u Dubrovniku, mada su svraćali i u Kotor. U Kotor je navraćao i slikar<em> Božidar Vlatković </em>(otac Nikole Božidarovića), u vreme kada je bio saradnik i pomoćnik Lovra Dobričevića. Krajem XV i poč. XVI <em>v.</em> gotika se u slikarstvu Kotora meša sa renesansom. Najzad, u drugoj četvrtini XVI<em> v.,</em> renesansa je potpuno preovladala.<br /> LIT.:<em> K. Kovač,</em> Nikolaus Ragusinus und seine Zeit, Jahrbuch CC, Wien 1917, Beiblatt, 5—94.<em> — </em><em>J. Ta</em><em>dić,</em> Građa, I. — <em>C. </em><em>Fisković,</em> O umjetničkim spomenicima grada Kotora, Spomenik SAN, CIII, 1953. — <em>S. Radojčić,</em> O slikarstvu u Boki Kotorskoj, ibid., 1953.<tab>V. Đu.</tab><br /> <em>VIDI PRILOG</em>",2,gotika.pdf,
GRČKA,454,"<strong>GRČKA.</strong> Grci su u nastojanju da shvate i protumače smisao i odnose događaja u toku svog društvenog i političkog života razvili historiografiju, koju u klasičnoj formi predstavlja Tukidid. Međutim, kako njihova historiografija pruža podatke, koji sežu jedva u ← VII<em> st.</em> to u prvome redu ostaci materijalne kulture a napose sačuvani umj. spomenici mogu osvijetliti život starijih stoljeća i prikazati razvoj grč. duha, koji se intenzivno odražava u lik. umjetnostima. Likovna i arhitektonska ostvarenja ocrtavaju razvoj grč. umjetnosti od najstarijih vremena seobe Dorana (oko ← 1100) i tzv. geometrijskog stila (oko ← 1000 do oko ← 700) pa do helenizma (← III do ← I<em> st.</em>). U doba geometrijskog stila stvaralačke su snage još skučene, kulturni centri (medu najznačajnijima već je tada Atena) rijetki i izolirani, a razvojna linija gotovo uopće nije uočljiva. U ← VII<em> st.,</em> u vrijeme početaka arhajskog stila, novi impulsi stvaraju nove forme izražavanja, a utjecaji brojnih, dotad izoliranih centara međusobno se isprepleću i stvaraju relativno bujnu sliku razvoja. U ← VI<em> st.</em> arhajski stil daje svoja najzrelija djela, a arhitektura, plastika i slikarstvo razvijaju monumentalne oblike u nekoliko istaknutih centara helenske kulture. U toku ← V <em>st.</em> arhajski se stil pomalo transformira, i u logičnom razvoju rada se grčka klasika. Ustvari, u to vrijeme postoje u Grčkoj dva istaknuta centra kao žarišta klasike, Atena i Argos, a Fidija i Poliklet su imena, u kojima je sadržan pojam grč. klasične umjetnosti. Iduće stoljeće grč. klasike, ← IV<em> st.,</em> obilježava još jače sužavanje i koncentraciju zbivanja: Atena i antička umjetnost preuzimaju vodstvo u umjetničkom stvaranju Grčke (Praksitel). Umjetnička se ličnost oslobađa tradicije, a subjektivnost razbija impersonalno shvaćanje i stvaranje uzvišenog stila Fidijina vremena. Potkraj ← IV<em> st.,</em> u doba Lizipa, prevlast Antike je slomljena; tada oživljavaju stari centri umjetničkog stvaranja, a istodobno se javljaju i nove umjetničke škole. Potaknuta novim impulzima, koji se javljaju u svim tim centrima, razvija se do kraja ← IV<em> st.</em> bogata helenistička umjetnost države Aleksandra Velikog. Pod jakim utjecajem orijentalnih provincija, a u okviru velike države, helenistička se umjetnost proširila ne samo po čitavom egejskom području, nego je zahvatila daleko šire teritorije. U vrijeme nastajanja grč. umjetnosti, značajna etnička pomicanja i političke perturbacije daju nov izgled ne samo Grčkoj već i čitavom Bliskom Istoku. Velike civilizacije u Egiptu, Mezopotamiji i na Kreti izumiru ili su u dekadansi, mikenski svijet doživljava slom, a u srcu Grčke, u Atici, razvija se, možda pod utjecajem Dorana, snažan kulturni život, koji je svoj najjači izraz našao u atičkom geometrijskom stilu. To je zapravo najstarije razdoblje (po nekima, Stari vijek) grč. umjetnosti, čija pojava znači prekid tisućgodišnje kulturne prevlasti Orijenta i prenošenje kulturnog težišta s Bliskog Istoka na Zapad, u Grčku. U daljnjoj konsekvenci, ta je grč. umjetnost i kultura baza razvoja evr. kulture, od rim. antike dalje.<br /> Platon u svojoj »Državi« navodi, da su oči ono najljepše, što ljudsko tijelo ima. Time izriče misao, da Grk doživljava svijet u prvom redu gledajući otvorenim očima vidljive i opipljive predmete. Grk čak i za »pojam, ideju« upotrebljava izraz εἵδος<em> lik, lice.</em> U tom se okviru kreće i lik. umjetnost Grka; to je umjetnost konkretnih oblika, daleka od svake apstrakcije, a u njenom centru stoji čovjek i njegov lik, oko koga se sve okreće. Pretpostavka, da je čovjek mjerilo svega — πάντων (χρημάτων) μέτρον (ἑστίν) ἄνρωπος— odrazila se i u grč. religiji, u kojoj bogovi poprimaju ljudsku prirodu; oni zapravo nisu viša bića, nego samo savršeni ljudi. Jedan od njih, Apolon, postaje centralni lik grč. plastike. On je božanstvo svjetlosti, one svjetlosti koja u grč. arhitekturi i lik. umjetnosti igra osnovnu i najvažniju ulogu, jer jedino oštar kontrast između svjetla i sjene može formirati čvrste i opipljive oblike. U grč. kultu, kao ravnopravan Apolonu, stoji Dioniz, bog plodnosti, nastajanja, umiranja i opojnosti. Između te dvije krajnosti, apolinske smislenosti, sređenosti, jasnoće i čvrstoće, te dionizijskog zanosa — između stvaralačkog razaranja i mutnih nagona — razvija se čitava grč. kultura. I kao što je, po Platonu, razborit onaj čovjek, koji u sebi sjedinjuje ta dva pola, tako je i ideal grč. umjetnosti ravnoteža između apolinskog i dionizijskog elementa. Fidija je, po mišljenju Grka, dao najveća dostignuća u grč. plastici upravo zato, što je u njima uspio lik. formulirati sklad između dviju suprotnosti ljudske naravi. Zbog toga nije tačna formula, kojom je J. J. Winckelmann definirao grč. umjetnost — »edle Einfalt und stille Grösse«. Grč. umjetnost nije naivna ni bezazlena, jer je definirala strogu zakonitost u stvaranju; ona nije mirna i tiha, jer ispod površine čvrste i harmoničke forme ona sputava nagone podsvijesti.<br /> U vrijeme, kad je Winckelmann postavljao temelje arheologije kao znanosti (pol. XVIII<em> st.</em>), Evropa gotovo i nije poznavala originalnih djela grč. umjetnosti; poznate su uglavnom bile ant. kopije grč. originala. Zapad je upoznao prvi put originalna djela grč. klasike tek 1816, kad je British Museum nabavio Elgin Marbles (v.). Od tog vremena rađa se interes za antičku grč. umjetnost; od 1830 počinju istraživanja i iskapanja u samoj Grčkoj, koja se intenzivno provode od druge pol. XIX <em>st.</em> Najznačajnija su njem. iskapanja u Olimpiji (1875 —81), na Egini, Krfu i atenskoj Akropoli, franc. u Delfima i na Delu, grč. u Eleuzisu i Epidauru, austr. u Samotraki i Efezu, te amer. u Korintu.<br /> <strong>GEOMETRIJSKI STIL.</strong> Prva tri stoljeća grč. umjetnosti dobila su (prema dekoraciji, u prvom redu na keramici) naziv geometrijski stil (geometrijsko doba). Razvoj tog stila najevidentniji je kod keramike, a njegovu su poznavanju najviše pridonijela iskapanja na starom atenskom groblju uz lončarsku četvrt Kerameikos. U odnosu na egejsku umjetnost geometrijski stil znači sasvim novu koncepciju: definiraju se jednostavni shematizirani oblici koji nisu ukočeni, štedljivost u primjeni motiva nije siromaštvo; ostvaruje se jasna i pregledna kompozicija. Pomanjkanje figuralnih elemenata u ranim fazama geometrijskog stila nije znak nedostatka kreativne snage: imaginacija je vezana uz problematiku geometrijske apstrakcije. Umjetnost tog vremena je adekvatan odraz stanja materijalne kulture: nema više bogatstva kretsko-mikenskih dvorova, nema zlatnog nakita ni raskošnih posuda, a materijal, u kome umjetnik radi, uglavnom je glina i željezo, dok je bronca skupocjena sirovina, koja služi pretežno za izradbu nakita. Jednostavnost i strogost izražajnih sredstava najjasnija je u protogeometrijskom periodu. U zrelom geometrijskom periodu raspada se čvrsti skelet geometrijskih konstrukcija; sredstva i oblici izražavanja mnogo su bogatiji, a prilozi u grobovima raskošniji i raznovrsniji. U kasnom geometrijskom periodu, za velikih migracija i koloniziranja, Grci šire svoj životni prostor, proširuju horizont u kontaktu s dalekim krajevima i kulturama te stvaraju nove oblike izražavanja, koji na kraju gube vezu s geometrijskim oblicima. Ali princip, na kojem je sazdan atički geometrijski stil — u kaosu zbivanja stvoriti red, jasnoću i čvrstoću — ostao je i dalje osnovni princip u razvoju grč. umjetnosti.<br /> <em>Protogeometrijski period</em> (oko ← 1050 do ← 900) preuzima uglavnom mikenske oblike u keramici, ali oštrijom profilacijom jače naglašuje tektoniku posuda. Jednostavni geometrijski motivi mreže, romba, koncentričnih kružnica (izvedenih šestarom) itd. na pozadini, koju tvori prirodna boja gline, ističu pojedine dijelove posude. —<em> Ranogeometrijski period</em> (← 900 do ← 850) primjenjuje u dekoraciji sve više firnis: često samo vrat i ramena zadržavaju prirodnu boju gline, iz koje se izdižu geometrijski ornamenti, obogaćeni novim motivima (meandar, svastika). — <em>Zreli geometrijski period</em> (← 850 do ← 750) donosi relativno veliko bogatstvo oblika i dekoracije posuda. Ornamentalna polja i zone, te pruge firnisa prekrivaju čitavu površinu posude poput ćilima. Nakon nekoliko stoljeća apstraktne dekoracije, javlja se potkraj ovog perioda nastojanje da se slikarstvu dade narativni, konkretni sadržaj. U času, kada su u umjetničku dekoraciju preuzeti figuralni elementi (frizovi sa životinjama, scene iz kulta pokojnika), makar oni i bili u svojoj koncepciji čisto ornamentalno, geometrijski shvaćeni, bio je strogi princip geometrijskog stila prekinut. To je vrijeme cvata dipilonskih vaza, pa je i čitav period nazvan periodom dipilonskog stila. —<em> Kasnogeometrijski period </em>(← 750 do ← 700) produžuje tradiciju zrelog perioda, ali bez njegove mirnoće i staloženosti. Dekoracija traži za sebe sve veće i šire plohe; samo neznatan dio posude nije ornamentiran, a u dekoraciji se izmjenjuju izrazito ornamentalne zone s figuralnim zonama. Figuralni element dobiva istaknutu ulogu, a tematika se proširuje: uz scene iz kulta pokojnika (naricanje za pokojnikom, pogrebne igre) javljaju se kompozicije s prizorima iz bitaka, pomorskih bojeva itd. Iako je kod tih figura koncepcija u osnovi geometrijska (oblici figure su shematizirani), pojedini detalji pokazuju sasvim realističko gledanje. U početku ← VII <em>st.</em> dolaze s Orijenta novi impulsi i utjecaji, koji najavljuju propadanje geometrijskog stila.<br /> Narativni elementi u slikarstvu vaza uvjetovali su i razvoj plastike geometrijskog stila. Ona je prethodnik one velike grč. plastike arhajskog doba, koja se javlja jedno stoljeće nakon zreloga geometrijskog stila. Kao i kod slikarstva na vazama, i ovdje se javljaju najprije životinjski likovi (konj), koji nakon anikonične faze predstavljaju smion pokušaj organskog oblikovanja figure, uz zadržavanje jake geometrijske koncepcije (stožac i valjak). Brončana grupa čovjeka (Heraklo ?) i kentaura iz Olimpije predstavlja daljnji napredak: izolirane figure kompozicijski su povezane u dramatsku radnju kao lik. interpretaciju mita. Monumentalne glave muškarca od terakote iz svetišta u Amiklama i ženska koštana figurica iz jednog dipilonskog groba, ornamentirane meandrom, tipičnim motivom geometrijskog stila, značajni su spomenici u razvoju grč. plastike. Grk je ovdje prvi put pokušao da apstraktnim likovima božanstva dade vidljiv, opipljiv, ljudski oblik. Za razvoj grč. plastike manje su značajne zanimljive glinene figure iz beotskih grobova, nevješto modelirane i dekorirane motivima geometrijskog stila. Uz te motive javlja se, kao daleki odraz utjecaja Krete, motiv dvostruke sjekire.<br /> U doba razvoja geometrijskog stila treba tražiti i početke izgradnje hrama, najmonumentalnije tvorevine grč. arhitekture. Anikoničnom kultu nisu potrebni hramovi: taj se kult obavlja po spiljama i svetim gajevima. Hramovi se grade tek onda, kad u predodžbama ljudi božanstva poprimaju ljudske oblike. Kod Grka se to zbilo već u doba geometrijskog stila: svetište Artemide Ortije u Sparti (← X ili ← IX<em> st.</em>), dvobrodna cela na kamenoj bazi sa zidovima od opeke i drvenih greda. Zanimljiv je tzv. hram A u Primasu na Kreti s predvorjem i dvobrodnom celom, u kojoj je u centru bila žrtvena jama. Hram je imao ravan krov bez trokutnih zabata, koji su tipični za klasičnu grč. arhitekturu hramova. Taj hram, kao i nešto mlađi hram Apolonov u Gortini na Kreti, dokazuju, da se klasični grč. hram razvio iz tipa prethelenskih megarona, a hram u Gortini vjerojatno je izravno potekao od kućnih svetišta u kretskim palačama.<br /> <strong>ARHAJSKA UMJETNOST</strong>. Razdoblje ← VII i ← VI<em> st.,</em> grč. Srednji vijeka vrijeme je kad su postavljeni temelji klasične grč. umjetnosti. U ← VII<em> st.</em> razvili su se u osnovnim crtama dorski (Herini hramovi u Olimpiji i u Argosu) i jonski stil (Heraion na Samosu). Kod njih se po prvi put ostvarila zamisao, da se četverokutna cela okruži sa sviju strana nizom stupova. U Argosu, gdje je prema Vitruvijevoj tvrdnji stajao najstariji dorski hram, nađeni su glineni modeli hrama (kraj VIII<em> st.</em>), koji predstavlja prelazni tip između mikenskog megarona i dorskog templum in antis.<br /> Matična je zemlja dorskog stila Peloponez: osim Heraiona u Argosu i prvobitnog Heraiona u Olimpiji, u to vrijeme je izgrađen hram u Tirintu i Apolonov hram u Korintu. Izvan Peloponeza iz tog su doba hram na zap. maloazijskoj obali u Asosu, hram od porosa na atenskoj Akropoli, Apolonov hram u Termosu i niz hramova na Siciliji i u »Velikoj Grčkoj« (hramovi C, D i F u Selinuntu; tzv. bazilika i Cererin hramu Pestumu; Olympieion u Sirakuzi; Apolonov hram na Ortigiji kod Sirakuze; stari hram u Pompejima; Herin hram u Krotonu; Herakleion u Agrigentu; hramovi u Tarentu i Metapontu i dr.). U ← VI<em> st.</em> nastaju i dvije građevine centralnog tlocrta: jedna u Sparti (graditelj Samijac<em> Teodor</em>), a druga u Delfima. U njima se očituje daleka reminiscencija na egejske građevine kružnog tlocrta. Savršena jednostavnost u konstrukciji — valjak stupova, četverokutna prizma greda i trokut zabata — daje osnovni utisak grč. sakralnoj arhitekturi. Jednako kao grč. skulptor, i grč. graditelj nastoji hram približiti čovjeku; on želi, da hram djeluje skladom proporcija, a ne golemim masama. I tu postoji razlika između egipat. i grč. hramova: dok su, na primjer, dimenzije Posidonova hrama u Pestumu 60 × 24<em> m, </em>dotle hram Amenhotepa III u Luksoru ima 260 × 55<em> m.</em> Dorski je hram u sebi zatvoren organizam, u kojem se vertikalne sile pokreta (stupovi) sukobljuju s horizontalama mirovanja (krepidoma, epistil). U dijagonalama te se dvije suprotne sile izmiruju. To usklađivanje suprotnosti, kojim se (po Heraklitu) postizava »najljepša harmonija«, i opet očituje grč. nazor na svijet. Zbog toga onaj dio arhitekture, na kojem je postignuta harmonija između suprotnih sila (zabat), nosi najvažnija djela plastičke dekoracije hrama. Unutar tog živog arhitektonskog organizma osobito značenje dobiva kolumna (stup), izrasla izravno iz stilobata. U usporedbi s egipatskim stupovima ona djeluje blisko, dok se istodobno iznad horizonta oka izdiže visoko, u visinu nedohvatnu čovjeku. Entaza, odebljanje na stupu, simbolizira otpor koji stup pruža jakom pritisku horizontalnih greda epistila. Tako je kolumna samo jedan od konstruktivnih elemenata hrama, ali u isto vrijeme i samostalan organ u okviru velikog, logično konstruiranog organizma koji je potpuno zreo već u doba arhajskog stila. Ta je činjenica jedan od najjasnijih dokaza kreativne snage grč. duha.<br /> Grč. se hram u osnovi razlikuje od kasnije kršćanske crkve. Crkva je, doduše, »dom Gospodnji«, ali ona je istodobno i sastajalište (ecclesia) vjernika i mjesto za prinošenje žrtava. Grč. je hram samo stan božanstva: on je izgrađen jedino zato, da dade uzvišen okvir kultnom liku, koji je centar te sakralne arhitekture. Grč. hram postoji radi plastike, a monumentalna plastika traži i monumentalan okvir. Monumentalnost je dorske arhitekture u jednostavnosti oblika, u naglašavanju funkcionalnosti konstruktivnih i dekorativnih elemenata i u ravnoteži između detalja i cjeline. Tu ravnotežu Grci označavaju terminom simetrija (συμμετρία). Ona, prema Vitruviju, proizlazi iz proporcije, a »proporcija je podudaranje određenog dijela s pojedinim dijelovima građevine i s cjelinom«. Tako je dorski hram savršen organizam kod kojega je logika konstrukcije konsekventno provedena. Harmoniju te arhitekture nije nimalo narušavala polihromija, koja je za Grka ovdje isto tako razumljiva kao i kod plastike. Boja oštrije luči jedne arhitektonske dijelove od drugih, a ornamentima (koji uvijek imaju određenu funkciju) daje veću jasnoću. Veliki, masivni dijelovi građevine nisu nikad bili obojeni, a polihromija se primjenjivala samo u gornjim dijelovima konstrukcije, od epistila naviše. Tu su u pravilu vertikalni dijelovi obojeni tamno (modro, crno), a horizontalni crveno. Nekako u isto vrijeme, kad je dorski hram dobio svoj definitivni oblik koji će zadržati stoljećima, odvijala se i promjena.u tehnici građenja: umjesto drva i opeke počinje se upotrebljavati kamen. Slično kao kod prethelenskih hramova imali su i prvi helenski hramovi zidove od opeke, podnožje zidova bilo je od kamena, a stupovi vanjskog trijema od drva. Primjer je za tu promjenu u građenju Heraion u Olimpiji. Drveni stupovi prvotne konstrukcije, koji su se s vremenom trošili, nadomješta vani su postepeno kamenim stupovima. Pauzanija (II<em> st.)</em> je u tom hramu, u opistodomu, još vidio jedini preostali stup od hrastovine. Krov je također bio drven, obložen terakotama. Od krovne dekoracije sačuvan je velik središnji akroterij, ukrašen koncentričnim zonama geometrijskih motiva, koji podsjeća na korintsku keramiku druge pol. ← VII<em> st.</em><br /> U arhajskom periodu treba tražiti i početke jonskog stila, kod kojeg se (u komparaciji s dorskim) osjeća znatno veća sloboda i samostalnost detalja u odnosu na cjelinu. I dok je dorski stil u biti odraz grč. duha, dotle je jonski stil, koji je nastao u Maloj Aziji, bio pod utjecajem predgrč. umjetnosti tog područja. Nijedan od golemih jonskih diptera iz tog vremena (Artemision u Efezu, djelo Krećana<em> Hersifrona</em> i<em> Metagena;</em> Heraion na Samosu, građevina Samijaca<em> Roika</em> i<em> Teodora</em>; Didymaion kod Mileta) nije sačuvan. Poznato je i nekoliko manjih jonskih građevina iz tog vremena (tzv. Riznica Masilije u Delfima), koje imaju formu templum in antis. Od pol. ← VII<em> st.,</em> paralelno s arhitekturom, razvija se monumentalna arhajska plastika. Centralni je motiv te plastike čovjek.<br /> Lik čovjeka je u grč. plastici jasno omeđen, potpuno određen i opipljiv; na skali vrednovanja najistaknutije mjesto zauzima slobodna ljudska plastika: samo ona može biti kultni lik, a postavljanje spomenika najveća je počast za čovjeka. Za razliku od egipat., grč. plastika u svojoj razvijenoj fazi ne poznaje ukočenost i frontalno-simetrično formiranje nadvremenski uzvišenih oblika: grč. plastika znači lik. formuliranje snažne vitalnosti, obožavanja ljepote i osjećanja vrijednosti slobode. Zbog toga je najčešći materijal u grč. plastici bronca, koja može uvjerljivo izraziti fizičku napetost tijela, te zrnasti, svijetli mramor, koji na površini lika odražava unutrašnje pokrete i gibanja. Kad se je grč. plastika, već u arhajsko doba, počela oslobađati egipat. utjecala, nije to bio samo formalni proces, nego »oslobađanje figure od jednog izvana nametnutog zakona, na čije mjesto dolazi iznutra diktiran, slobodnom voljom izabran pokret. Pred našim očima stoji slobodan čovjek, prvi put likovno formuliran« (H. Schräder). U koncepciji grč. skulptora, priroda je polazna a ne završna tačka u procesu stvaranja. Tako on stvara sasvim nov svijet likova, koji skladom oblika nadilaze prirodu, a u svojoj su jednostavnoj prirodnosti ipak duboko humani i bliski čovjeku. Početak takve, čisto humane, interpretacije kultnih likova pada u Grčkoj već u <strong>←</strong> VII<em> st.</em> i od tog vremena dalje Apolon je simbol ljepote i mladosti, Afrodita utjelovljenje zavodničke draži, Atena uzor staložene ženstvenosti, a Zeus personifikacija mudrosti i očinske vlasti. Kad su, dva stoljeća kasnije, nastale plastike na zap. zabatu Zeusova hrama u Olimpiji, dobila je takva koncepcija svoj završni oblik: centralni Apolonov lik je sinteza uzbudljivog života i božanske uzvišenosti, ljudske intimnosti i nadzemaljske nedohvatnosti.<strong><br /> </strong>Po staroj grč. tradiciji,<em> Dedal</em> je začetnik monumentalne plastike. Možda u toj tradiciji ima i nešto istine: na Kreti, gdje je Dedal bio zatočenik kralja Minosa, već se u arhajsko doba javlja kiparska škola. Uz Kretu je Argolida na Peloponezu jak centar arhajske plastike (Argos, Korint, Sikion). Prema legendi, arhajsku kretsku umjetnost prenijeli su u Sikion kretski kipari ← VII<em> st., Dipen</em> i <em>Skilis.</em> Treći su centar arhajske plastike Kikladi (Melos, Naksos, Paros, Tera), a četvrti Atika, koja je poticaje primila vjerojatno s Peloponeza. Zapadna obala Male Azije iskrsava tek na poč. ← VI<em> st.</em> Arhajska je plastika razvila, u stvari, dva tipa slobodne plastike: goli lik mladića (ϰοῦρος; kuros) i odjevenu žensku figuru (ϰόση) kore). Namjena tih statua nije jasna: možda su to likovi božanstva, a možda heroja, deificiranih pokojnika ili pobjednika u natjecanjima. Na likove kurosa jako je utjecala egipat. plastika, a stara grč. tradicija tvrdi da su jednu takvu drvenu figuru izradili Samijci Teodor i<em> Teleklo</em> prema uputama Egipćana. Tip kurosa, muskuloznog mladića duge kose, velikih očiju, s diskretnim smiješkom oko usana, s rukama spuštenim uz tijelo i stisnutim šakama, te oštro modeliranim nogama, odražava se kroz čitavo arhajsko doba, razvijajući u toku vremena sve mekanije modeliranje i sve veću anatomsku tačnost. Razvoj te figure »Apolona« ilustrira niz plastika (iz Atike i s Ptoiona, s Melosa i Tere). Neke su od njih dorski oštro i tvrdo modelirane (figure Kleobisa i Bitona u Delfima, djela Argivca<em> Polimeda</em>), dok druge, uz čvrstu tektoniku, daju već fino i mekano modelirane partije (tzv. Apolon iz Teneje). Istodobno s razvojem kurosa razvija se kod Jonjana figura odjevene žene. Ranu razvojnu fazu predstavlja statua Artemide, što ju je Nikandra s Naksosa poklonila kao votivni dar Delosu. Dok je čitava figura dana shematički i (pod egipat. utjecajem) s rukama priljubljenim uz tijelo, dotle je kod tzv. Here sa Samosa lijeva ruka već položena na grudi. Fini nabori njezina hitona oživljuju figuru, ali se ispod njih još ne nazrijevaju obline ženskog tijela. Pod kretskim utjecajem nastala je ženska figura iz Auxerrea i glava Here iz Heraiona u Olimpiji. — Pod utjecajem egipat. plastike rješavaju Grci u to vrijeme i problem sjedeće figure. Niz takvih likova (← VI<em> st.</em>) uokvirivao je prilaznu cestu Didymaionu kod Mileta, a sličnih likova ima i s nekropole u Miletu; te hijeratički ukočene figure još se nisu oslobodile mramornog bloka, od kojega su klesane. Nekako istodobno nastala je statua Romba, kako nosi tele (potječe s atenske Akropole). Iako još u granicama arhajskih lik. formula, taj predšasnik starokršćanskog Dobrog pastira unosi u grč. skulpturu nov moment intimnosti i humanosti. — Među rijetkim životinjskim figurama ističe se lav u skoku iz Olimpije. U detaljima (ornamentalnost) on je još vezan uz geometrijski stil, ali organska koncepcija čitave figure pokazuje velik razvoj, što ga je grč. skulptura prešla od geometrijskog stila do rane antike. Jonski kapitel stupa Naksijaca u Delfima nosio je lik sfinge. Ta ekspresivna mitska životinja sa ženskom glavom možda je jedna od najznačajnijih realizacija arhajske plastike. — Razvoj reljefa vezan je u mnogome uz gradnju hramova: plohe frizova, metopa i zabata trebalo je dekorirati reljefima. Ti arhajski reljefi pokazuju uglavnom istu razvojnu liniju kao i slobodna plastika. Snažna ekspresivnost na licima, koja su dana en face (frontalno), i u pokretima tijela koja su prikazana u profilu, osnovna je značajka tih reljefa. Slobodnije nego kod metopa (hram C u Selinuntu, Riznica Sirakužana u Delfima) razvija se kompozicija na frizovima hramova (hram A u Priniàsu na Kreti, hram u Asosu). Dok je friz u Priniàsu još u jakoj ovisnoti od geometrijskog stila (velike figure konja, sitni jahači), dotle friz u Asosu, tipološki ovisan o Orijentu (sfinga, lav, čovjek s ribljim tijelom), donosi uz mitol. scene i novu tematiku (prizor gozbe). Najteže probleme kompozicije morali su rješavati grč. kipari kod reljefa za trokutne zabate hrama. S atenske Akropole potječu fragmenti nekoliko takvih arhajskih reljefa, rađenih u porosu. Ističe se zabat tzv. Hekatompedona, gdje su uglovi zabata kompozicijski na taj način riješeni, što su onamo ubačene figure Tritona s ribljim i demona sa zmijskim repom (Tifon ?). Plastičku ekspresivnost figura pojačavalo je polihromiranje (modra kosa i brada, žuti obrazi i crno obrubljene crvene oči). Upravo na ovim fragmentima razvio se sjaj arhajske umjetnosti u okviru jednostavnih i strogih principa dekorativne tektonike. Fantastične životinje i ovdje, kao i na zabatnim reljefima Artemidina hrama na Krfu, jasno pokazuju orijentalno podrijetlo. Arhajska je plastika dala i niz drugih velikih reljefa na različitim objektima: škrinja od cedrovine (tzv. Kipselova škrinja), s pet pojaseva mitol. scena (pol. ← VI<em> st.</em>), nekad u Olimpiji; prijestolje s kamenim reljefima za brončani kip Apolona u Amiklama nedaleko od Sparte, djelo Jonjanina<em> Batikla; </em>reljefna dekoracija zidova hrama Atene Halkioikos u Sparti, rad majstora<em> Gitijada.</em> Reljefna dekoracija tih objekata pokazuje, da su mnoge mitol. scene već u prvoj pol. ← VI<em> st.</em> dobile svoju odredenu lik. formulaciju. U isto su vrijeme dobili svoj tipični oblik (koji stoljećima ostaje isti) mnogi mitol. likovi; među njima se ističe Gorgona. Jedna glava Gorgone s atenske Akropole tipičan je primjer arhajske plastike: fascinantno lice otvorenih usta s krvoločnim zubima i ispruženim jezikom, spljoštena nosa i izbuljenih očiju stoji u okviru čvrste forme, koju naročito naglašava brižno očešljana kosa. Ta glava ima sve značajke, koje su tipične i za suvremene primitivne kulture.<br /> Doba arhajskog stila sačuvalo je veoma malo imena kipara. Osim Polimeda i Gitijada, spominju se: autor statue Here sa Samosa <em>Skelmis</em> (ili<em> Smilis), Glauko</em> s Hiosa (oko ← 560),<em> Klearh</em> iz Regija (potkraj ← VI<em> st.</em>) te<em> Roik</em> i<em> Teodor</em> (oko ← 600), graditelji i kipari, za koje grč. tradicija tvrdi da su u Grčkoj prvi počeli lijevati u bronci. Ta tradicija svakako nije tačna.<br /> Monumentalno zidno slikarstvo arhajskog stila u Grčkoj nije sačuvano. Odrazi tog slikarstva nalaze se na zidnim slikama etrurskih grobnica, na oslikanim glinenim pločama (metope s Apolonova hrama u Termosu, pinakes slikara<em> Timonida</em> i<em> Milonida</em>), a osobito na oslikanim glinenim vazama. Te su vaze ne samo spomenici lik. umjetnosti, nego i kulturno-hist. dokumenti, koji veoma živo i jasno ilustriraju svakodnevni život i običaje Grka. Elementi geometrijskog stila, koji tek polagano izumiru, dolaze pod jak utjecaj Orijenta, pa je za najstarije vaze rane arhaike tipično miješanje tih dvaju elemenata (atičke i beotske vaze). Već u poč. VI <em>st.</em> postoje brojne keramičke škole u Grčkoj a među njima su znatne razlike. Oko pol. istog stoljeća stupa Atena sa svojim keramičkim radionicama u prvi plan, da potkraj stoljeća, nakon uvođenja stila s crvenim figurama, preuzme isključivo vodstvo u keramičkoj produkciji.<br /> U <em>← </em>VII<em> st.</em> djeluje keramički centar na Kreti. Njegovi proizvodi podsjećaju u mnogome na kretsku keramiku brončanoga doba, odražavajući istodobno i druge (npr. ciparske) utjecaje. Drugi je važan centar Rodos. Dekoracija je ovdje provedena u sistemu zona, uz jak orijentalni utjecaj. Dekoracija se sastoji od niza životinjskih likova i mitskih bića, te biljnih i geometrijskih ornamenata. Katkad se javljaju i scenske kompozicije (Euforbov tanjur iz ← VI<em> st.:</em> fond je svjetložut, a figure su izvedene crnom, crvenom, tamnožutom i bijelom bojom). Posebnu grupu tvori keramika s Melosa; posude su redovito velikih dimenzija (možda su, kao i dipilonske, služile u funeralne svrhe), a dekoracija pokazuje jako miješanje geometrijskih i orijentalnih motiva. Protokorintske vaze, kojima je centar proizvodnje bio valjda negdje na sjeverozap. Peloponezu, a osobito su proširene u grč. kolonijama Italije i u Etruriji, izrađuju se od druge pol. ← VIII do u <strong><em>←</em></strong> VI<em> st.</em> To su redovito posude malih dimenzija od fine svjetložute gline s jednostavnom figuralnom i ornamentalnom dekoracijom (pletenica, koncentrični krugovi, radijalne zrake), ili prikazom mitol. scena. Pojavljuju se i vaze u formi životinjskih likova. Od kraja ← VII<em> st.</em> proširena je po Mediteranu korintska keramika. I ona je manjih dimenzija, a sa žućkaste se pozadine izdiže dekoracija u smeđim i crnim tonovima, kojima se s vremenom dodaju i druge boje (bijela, crvena). U starijoj fazi još pretežu biljni, linearno dani motivi (osobito palmeta i rozeta) te životinjski likovi (sfinga, sirena itd.). Međutim, od pol. ← VI<em> st. </em>sve više pretežu ljudske figure u scenama iz dnevnog života (Vaza Dodwell s prizorom lova), a doskora i u mitol. kompozicijama, uz koje se često nalaze eksplikativni tekstovi. U toj fazi korintskog stila poznat je slikar vaza<em> Hares.</em> Mlađa faza (mlađi korintski stil) koloristički je bogatija i voli žive kompozicije s većim brojem figura (tzv. Amfiarasov krater iz Cerveterija, gdje se koloristički oštro razlikuju tamne muške i svijetle ženske figure). Karakteristiku lik. dekoraciji na vazama daje osobit crveni ton, koji je — po tradiciji — počeo prvi primjenjivati sikionski keramičar<em> Butades</em> (druga pol. ← VII<em> st.).</em> Uz njega i poslije njega djeluje još niz drugih slikara<em> (Aridik, Ekfant, Kleant, Telefan).</em> Korintsko je slikarstvo izvršilo znatan utjecaj i na slikarstvo u Etruriji. — Keramika Jonjana u Maloj Aziji razvija se punim zamahom od otprilike pol. ← VI<em> st.</em> Jedan je od važnih centara Milet, a jonska kolonija Naukratis u nilskoj delti vrši značajnu ulogu kao posrednik između egipat. i grč. kulture. Kod jonskog slikarstva na vazama interpretacija je mnogo temperamentnija nego kod korintskih, a vegetabilni se ornamenti nastoje približiti svojim prirodnim uzorcima. Veoma su često na bijelom fondu figure nanesene samo u obrisima ili crnim siluetama, a krilate životinje i likovi demona jasno govore o jakom orijentalnom utjecaju. Na širokom području jonskog slikarstva na vazama ističe se nekoliko značajnih grupa (Fikellura-vaze, miletska, eolska i klazomenska grupa). Iz literarnih izvora poznato je sa Samosa nekoliko slikara<em> (Saurija, Kalif on</em> i<em> Bularh).</em> Bularh bi, prema tradiciji, bio prvi grč. slikar hist. slika (»Kimerijci razaraju Magneziju«). — Važan je centar keramičke produkcije toga vremena i Atena. Vaze ranoatičkog stila nadovezuju se na tradiciju geometrijskog stila, obogativši je orijentalnim utjecajima. U početku je, dakako, atička keramika neznatna i jednostavna, ali paralelno s usponom ekonomske i političke moći Atene pojačava se sve više i njena keramička produkcija. Uskoro ona i kvalitetom postaje jednaka korintskoj i jonskoj keramici. Ranoatički stil je podloga za formiranje monumentalnog tzv. staroatičkog stila, čiji se razvoj može jasno i detaljno pratiti (Amfora s Himeta, Amfora Nesa, Sofilova vaza, François-vaza). Elementi geometrijskog stila prestaju biti dominantni i pomalo se gube, a figuralna dekoracija u zonama (tzv. Vurvà-vaze) ustupa mjesto metopnoj dekoraciji. Tom promjenom u kompoziciji gubi se sve više dekorativni karakter lik. prikaza, a metopni okvir daje figuralnoj dekoraciji značaj samostalnog slikarskog djela, koje više nije strogo vezano uz plohu posuda. To je razvojna linija, kojom prolazi atičko slikarstvo na vazama s crnim figurama; ove se, sigurnim crtežem ugravirane, izdižu s jasno crvene pozadine gline, u punom sjaju crnog firnisa.<br /> Gliptika u to vrijeme nastavlja tradicije egejske kulture (tzv. otočno kamenje), osobito na Melosu. Kasnije se spominju kao vrsni gliptičari<em> Teodor</em> i<em> Mnesarh</em> sa Samosa. Teodor je, po tradiciji, izradio i Polikratov prsten, te je bio najistaknutiji predstavnik toreutike tog vremena. Osobitu granu umjetničkog obrta predstavlja kovanje novaca (među prvima kuju ga Fokeja, Hios, Klazomene, Milet i Samos), koje je u toku razvoja dostiglo visoku kvalitetu. U numizmatici su grč. novci najljepši primjerci kovanih novaca uopće.<br /> U drugoj pol. VI<em> st.</em> počinje sve jači uspon Atene (period mlade tiranide), čemu mnogo doprinosi utemeljenje panatenejskih svečanosti. Istodobno počinju Korint, Megara i Sikion postepeno gubiti značenje kao umjetnički centri, dok maloazijski Grci, došavši pod perzijsku vlast, u velikom broju emigriraju u Grčku i na zapad u Veliku Grčku. Od egejskih otoka osobito značenje postižu u to vrijeme Samos i Naksos. Na atenskoj Akropoli izgrađen je u to vrijeme dorski templum in antis, zvan Hekatompedon; kasnije je pregrađen u peripter. Na Akropoli izgrađen je, uz ostalo, i propilon, ispod Akropole Dionizov hram, a na padinama Pniksa velik zdenac. U Delfima podižu Megara i Sikion svoje riznice, koje imaju oblik templum in antis, a u Eleuzisu je podignut manji hram za misterije, u Periklovo doba nadomješten većim. Značajna je građevna djelatnost u to vrijeme u Delfima. Tu je sagrađen Apolonov hram (vjerojatno dorski peripter), kod kojeg su sačuvane i zabatne figure, te Riznice Knidijaca i Sifnijaca, kao prve građevine jonskog stila na grč. kopnu. Na Samosu je graditelj<em> Eupalin </em>izgradio velik tunel za dovod vode, a u Megari je u to vrijeme podignut golem, »stostupni« zdenac. Na koloniziranom području Zapada gradi se dorski Apolonov hram (hram G) u Selinuntu, najstariji Heraklov hram u Akragasu i Apolonov hram u Metapontu.<br /> Antička je umjetnost u ovom razdoblju dala niz delikatnih i mekano tretiranih figura kora (atenska Akropola), koje su najprije radili doseljeni Jonjani (<em>Aristion</em> s Parosa,<em> Arhermo</em> s Hiosa), a kasnije i atički majstori, njihovi učenici<em> (Antenor).</em> Možda je naljepši primjerak atičke arhajske umjetnosti kora u peplosu s atenske Akropole, kod koje je, kao i kod ostalih figura, značajan faktor polihromija.<br /> Dorska plastika razvija i dalje u prvom redu figuru kurosa. Ta figura postaje u toku razvoja anatomski sve tačnija, a u pokretu, osobito ruku, sve slobodnija (majstori<em> Angelion, Hirizof, Tektej</em>). Taj razvijeni tip kurosa predstavlja brončani tzv. Apolon Filesios; izradio ga je pripadnik poznate sikionske kiparske škole,<em> Kanah, </em>uz kojega se ističe i majstor<em> Aristoklo.</em> Osobito značenje imala je plastika u drvu, na kojoj se primjenjivala i hrizelefantinska tehnika: velik broj takvih kipova stajao je po svim dorskim hramovima. Poznata su i imena majstora<em> (Doriklid, Hegil, Medan</em> i<em> Teoklo), </em>od kojih potječu ne samo pojedinačne figure nego i grupe.<br /> U krugu jonske umjetnosti osobito je mjesto zauzimala kiparska škola s Hiosa, čija je djelatnost bila uglavnom ograničena na Apolonovo svetište na Delu. Jedno od najpoznatijih djela te škole je krilata Nika s Dela, vjerojatno djelo<em> Mikijada</em> i<em> Arherma</em> (prva pol. ← VI<em> st.</em>). Taj je kip jedno od najznačajnijih svjedočanstava, koja ilustriraju mučno probijanje skučene i ukočene arhaike prema slobodnoj modelaciji pokreta u klasici; ova je Nika prvi pokušaj u grč. plastici, još plašljiv i nevješt, da se lik. formulira pokret figure u letu. Od brojnih drugih hioskih kipara (među njima <em>Atenis</em> i<em> Bupal</em>) nema sigurnih sačuvanih djela.<br /> U grč. reljefnoj plastici tog vremena imaju istaknuto mjesto atički nadgrobni reljefi (stela vojnika Aristiona, djelo Aristokla; stela diskofora i stela trkača), koji su bili bojadisani, a tvore paralelu nadgrobnim stelama s naslikanom figurom pokojnika. Iako na tim stelama još prevladavaju mnogi arhajski elementi, one su ipak značajne kao prethodnici klasičnih grč. reljefa, kod kojih je već riješeno pitanje perspektivnih skraćivanja. — Nadgrobni reljefi dolaze i u krugu dorske umjetnosti (npr. u Sparti): iako ponešto arhajski tvrdi i uglati, ti likovi heroiziranih pokojnika djeluju ekspresivno u okviru čvrste i jasne kompozicije. Među značajne spomenike dorske reljefne plastike idu i fragmenti zabata na Riznici Megarana u Olimpiji. — Jonska je umjetnost u to vrijeme dala nekoliko značajnih ostvarenja na području reljefa. U prvom se redu ističu reljefi na zabatu i frizu iznad epistila Riznice Sifnijaca u Delfima. Mjestimična perspektivna skraćivanja, jasno formuliranje prednjeg i stražnjeg plana, te svježina i naivnost ženskih figura znače već predstupanj kasnijih klasičnih partenonskih reljefa. Možda najznačajnije spomenike jonske reljefne plastike ima Likija, maloazijska pokrajina, koja nije bila naseljena grč. elementom. Medu njima se ističe tzv. Spomenik Harpija u Ksantosu.<br /> U antičkoj umjetnosti nastavlja se tradicija slikanja vaza s crnim figurama, i tu Atika preuzima apsolutno vodstvo. Na posudi (redovito amfori) obično su samo dvije metopne plohe ostale za figuralnu dekoraciju: scene su jednostavne, zatvorene, detalji minuciozno izrađeni; uz mitol. prizore dolaze i genre-scene (berba maslina), a natpisi uz scene (čitavi dijalozi) veoma su česti. To slikarstvo, koje upotrebljava samo nekoliko boja (crna, bijela i crvena), često primjenjuje tehniku urezivanja detalja metalnim šiljkom; mnogi slikari<em> (Eumar, Nikosten, Egzekija)</em> postižu u tome virtuoznost. Egzekija predstavlja svojim radovima najveće dostignuće u slikanju vaza s crnim figurama; nakon njega dolazi u tom stilu manirizam.<br /> Na<em> području</em> jonske umjetnosti djelovalo je nekoliko centara keramičke proizvodnje. Jedan je od njih bio u Halkisu na Eubeji, a njegova keramika pada u drugu pol. ← VI<em> st.</em> Dekoracija tih posuda označuje već kraj stila, koji je ukrašavao posude sa zonama životinjskih figura; pomalo se počinju javljati i likovi ljudi, ali samo kao dekorativni element (amfora iz Würzburga). Eubejska keramika, po svom karakteru (brz crtež, dekorativnost i šarenilo) jonska, očituje u tehničkom pogledu — osobito u primjeni firnisa — atički utjecaj. Važan centar keramičke proizvodnje nalazi se na Kikladima (npr. Finejeva zdjela). Posude su dekorirane s vanjske i s unutrašnje strane figuralnim kompozicijama. Kao centralni motiv vanjske strane fungiraju dva oka uz jako stilizirane uši i nos. Taj motiv sigurno ima magično, apotropejsko značenje. Treća grupa posuda jonskog karaktera su tzv. ceretanske vaze (nalazište Caere-Cerveteri u Etruriji). Kod njih se radi uglavnom o figuralnoj dekoraciji (tzv. Busirisova vaza) s mnogo oštrog zapažanja i naivnog humora. Boja puti kod pojedinih figura je različita (crna, tamnocrvena, bijela, svjetložuta) što im daje individualno obilježje. Ornamentika se ograničava na malen broj motiva, a naturalistička vegetabilna dekoracija jasno ukazuje na orijentalno podrijetlo tih posuda. Nešto starije od ceretanskih vaza su tzv. pontske amfore (pogrešno tako nazvane), na koje se nadovezuju brojne posude lokalne, etrurske produkcije. Dekoracija tih vaza stoji negdje na sredini između vaza s metopnim i vaza s pojasnim ukrasom. Motivi su raznovrsni: geometrijski (meandar, mreža), vegetabilni (lotos, palmeta) i figuralni. Uz realne (lav, jelen, bik) i mitske životinje (sfinga, grifon, kentaur), koje često tvore frizove, dolaze i mitol. scene (Parisov sud). — U okvir dorske umjetnosti ulaze tzv. kirenejske posude (centar u Sparti) s crnim figurama, koje u čitavom ← VI<em> st.</em> imaju bijeli fond. U dekoraciji pretežu frizovi sa životinjama i ornamentalni pojasevi (mograni, grančice). Često je i na vanjskoj strani figuralna dekoracija. Najpoznatija posuda te grupe je tzv. Arkesilasova zdjelica.<br /> <strong>STROGI STIL.</strong> Prva polovina ← V<em> st.,</em> razdoblje neposredno prije i poslije Perzijskih ratova ( ← 500 do ← 477), vrijeme je, kad se definitivno razbijaju oblici arhaike. Cilj i pravac razvoja lik. umjetnosti potpuno je jasan; on ide prema svojoj klasičnoj formulaciji, a dorski stil u arhitekturi doseže vrhunac i postavlja kanon. — Taj je stil ostavio veći broj arhitektonskih spomenika, u prvom redu na zapadu: tzv. Posidonov hram u Pestumu, neki hramovi u Selinuntu, među njima Heraion (hram E) i u Akragasu (npr. Zeusov hram). U Egini se u to vrijeme gradi hram Afaje, a u Olimpiji, uz Buleuterion, podiže se Zeusov hram, dorski peripter, dovršen valjda već ← 456. I u Delfima se izgrađuju neke građevine, među njima Riznica Atenjana i trijem, prva građevina, što su je Atenjani izgradili u jonskom stilu.<br /> Već potkraj ← VI<em> st.</em> razvija se na Peloponezu značajna plastika u bronci, osobito u lokalnim školama na Egini, u Sikionu i Argosu. Među majstorima, po imenu poznatim, ističu se<em> Glaukija, Hagelad, Kalon</em> i<em> Onata,</em> te<em> Anaksagora.</em> U sačuvana djela peloponeske plastike ide tzv. Apolon iz Piombina, figura golog mladića, koju je u rim. doba kopirao kopist<em> Stefan</em>, i ženska tzv. peplos-figura. Istaknuti su spomenici sjevernopeloponeske plastike zabatne figure na hramu Afaje u Egini. Utjecaj peloponeske umjetnosti u to se doba osjeća i kod atičke brončane plastike. Jedno je od najznačajnijih djela te atičke škole brončana grupa tiranoubica Harmodija i Aristogitona, djelo<em> Kritije</em> i<em> Nesiota.</em> Uz njih se javlja i<em> Hegija,</em> Fidijin učitelj. Djela su te škole: fina statua mladića s atenske Akropole, u kojoj se prekida konvencionalnost u prikazivanju kurosa, i tzv. glava plavog efeba (s tragovima polihromije), koja već stoji na pragu klasike. Najviše dostignuće strogog stila predstavlja plastična dekoracija Zeusova hrama u Olimpiji (zabatne figure i metope). Ona je već toliko blizu klasici, da je neki historici umjetnosti stavljaju u vezu s Fidijom. Nekoliko nešto mlađih plastika (Trkačica iz Vatikana, Dječak vadi trn iz noge, tzv. Penelopa, Eros iz Lenjingrada) spada, čini se, također u krug te peloponeske umjetnosti. U svetištima u Delfima i Olimpiji postavljaju u to vrijeme brojne statue pobjednika u natjecanjima. Jedno je od najznačajnijih djela te kategorije Kočijaš iz Delfa (Auriga, oko ← 475).<br /> I iz Velike Grčke poznato je nekoliko kipara koji su radili i za maticu zemlju. Ističe se<em> Klearh,</em> a u Regionu je radio njegov učenik, najpoznatiji kipar grč. zapada,<em> Pitagora,</em> rodom sa Samosa.<br /> U Ateni, među brojnim kiparima, zauzimaju osobito mjesto dvojica.<em> Kalamis</em> je, čini se, još radio u duhu arhajskog stila, a slavu su mu pronijeli kipovi heroina (Alkmena; Hermiona u Delfima; Nika u Olimpiji). U čitavoj je antiki, međutim, bio poznatiji<em> Miron</em> koji je definitivno napustio arhajsku frontalnost kod figura i nastojao dati likove u punom pokretu (Diskobol; Trkač Ladas; grupa Atena i Marsija). Ciceron tvrdi, da njegova djela »još nisu dovoljno dostigla istinitost, ali su u svakom slučaju takva, da ih se može bez sumnje proglasiti lijepima«. — Čitava sjev. Grčka bila je u to vrijeme pod jonskim utjecajem (Artemida iz Pompeja). Ti su utjecaji išli i daleko na zapad (tzv. Himera iz Arezza, Vučica kapitolinska). Više tipičnih spomenika jonske umjetnosti pruža reljef. Ističe se reljef iz Villa Ludovisi sa scenom Afroditina rađanja iz morske pjene (tzv. Prijestolje Ludovisi) i nešto arhaičkiji reljef iz blizine jezera Nemi (Orest ubija Egista). Isti jonski karakter imaju i reljefi s jedne građevine na otoku Tasosu, kao i nadgrobna stela iz Orhomena, djelo doseljenog Jonjanina <em>Alksenora.</em> — Atički, odnosno atičko-jonski značaj završne faze arhajskog stila pokazuju metope s Riznice Atenjana u Delfima, kao i reljefne baze uzidane u atenske bedeme, koje je izgradio Temistoklo, te reljef s atenske Akropole na kojem je prikazan mladić koji se uspinje u bojna kola. — Veliku, monumentalnu reljefnu dekoraciju predstavljaju metope Zeusova hrama u Olimpiji i metope na Heraionu u Selinuntu.<br /> U Atici se u ovo vrijeme razvija novi tip slikarstva na vazama: crvene figure izdižu se sa sjajne crne ili katkad s bijele pozadine. Detalji na figurama rađeni su minuciozno, anatomske su pojedinosti tačne, a česta su perspektivna skraćivanja. Prema grč. tradiciji, sve se te značajke javljaju prvi put kod slikara<em> Kimona</em> iz Kleone. Više majstora iz tog vremena signiralo je posude.<em> Skit</em> i<em> Epiktet</em> (tanjur iz Vulcija) još su prilično jako povezani s crnofiguralnim stilom. Punu ljepotu crvenofiguralnog stila prvi je ostvario<em> Sosija</em> (tanjur iz Vulcija s Patroklom i Ahilom) u svojim slobodno i smiono crtanim ekspresivnim figurama. Slikar velikih posuda,<em> Eutimid,</em> još je u kompoziciji prilično ukočen i tvrd, iako dobro zapaža pojedinosti (amfora iz Vulcija). Likovno mnogo jači od njega je<em> Eufronije: </em>grupa Herakla i Anteja na njegovu krateru iz Cerveterija jedna je od najboljih realizacija grč. slikarstva. Među ostalim slikarima ističu se:<em> Hijeron</em> s kojim je radio keramičar<em> Makron, Duris</em> suradnik keramičara<em> Kalijada,</em> i<em> Brigos.</em> Svi ti majstori često uzimaju tematiku iz dnevnog života (hetere), zahvaćenu realistički a njihovi likovi nose sasvim individualne crte. Oni su konačno obračunali s arhajskim stilom i shvaćanjem i pripravili dolazak Polignotov.<strong><br /> </strong>Atena je u Kimonovo vrijeme postala važan centar monumentalnog slikarstva. Središnja je ličnost<em> Polignot</em> oko kojeg se okuplja niz slikara<em> (Mikon, Onasija, Panen):</em> to je tzv. atička ili heladska slikarska škola, koja je izradila brojne zidne slike u hramovima i drugim javnim zgradama u Ateni, Plateji, Tespijama, Delfima i dr. Monumentalno slikarstvo te škole, uz mitol. obrađuje i hist. teme (Maratonska bitka u atenskoj Stoa poikile, djelo Mikona i Panena). Figure su bile izvedene na bijeloj pozadini crnom, crvenom i žutom bojom, sasvim plošno: bio je to u stvari kolorirani crtež. Stari autori naglašavaju kod Polignota osobito finu karakterizaciju likova. Slike atičke slikarske škole reproducirane su u reduciranom obliku na brojnim vazama. — O monumentalnom slikarstvu tog vremena u Joniji nema mnogo vijesti. Iz literature je poznato, da je npr.<em> Kalifon</em> naslikao Darejev prijelaz preko Bospora. — Na Siciliji je u to vrijeme poznat slikar<em> Damofil</em> iz Himere.<br /> <strong>KLASIČNI STIL ←</strong> <strong>V ST.</strong> Nakon perzijskih ratova Atena zauzima dominantan politički položaj, a Jonjani u Maloj Aziji i Argosu bili su njezini saveznici. Tako se Atena mogla slobodno razvijati, a Periklu postade prva briga, da ponovo podigne razrušenu Akropolu. Monumentalna koncepcija nove Akropole jasno je pokazala odnos klasičnog Grka prema umjetnosti: umjetnost je nerazdruživo povezana sa službom bogovima i s idejom državnosti. Umjetnost je podređena javnom životu i ona se može razumjeti samo u odnosu na taj život. Tako su u Grčkoj plastika i arhitektura, slikarstvo, muzika i poezija, kao i sportska natjecanja, usko povezani s bogoslužjem u okviru ideje državnosti. Tu ideju simbolizira polis (grad-država), teritorijalna i duhovna zajednica i nosilac zakona društvenog života, pod egidom i zaštitom bogova.<br /> <em>Fidija,</em> u grč. tradiciji već gotovo legendarna ličnost, tvorac je klasičnog stila grč. lik. umjetnosti druge pol. <strong>←</strong> V<em> st</em>., koji se katkada naziva i uzvišenim stilom. I dok je u pređašnjim razdobljima arhitektura bila u prvom planu, plastika postaje sada njoj ravnopravna. Ta se ravnopravnost najjasnije očituje na Akropoli, kod Partenona, hrama boginje-djevice Atene. Mjesto vapnenca i tufa, kod Partenona se (kao i kod drugih građevina iz istog vremena) upotrebljava pentelički mramor. Gradnju tog dorskog hrama izveli su arhitekti<em> Kalikrat</em> i<em> Iktin.</em> Čini se, da je vrhovni nadzor nad gradnjom imao Fidija, koji je (prema Plutarhu) nadzirao radove na čitavoj Akropoli. Plastičnu dekoraciju hrama nije u cijelosti izveo Fidija, nego veći broj njegovih učenika i suradnika. Njihovo je djelo ukras zabata, friza i metopa, čija likovna koncepcija simbolizira ideju polisa: zabati pripadaju bogovima, kojima se Grk nastoji u svemu približiti; u metopama su apoteizirani heroji, pobjednici demona, koje Grk, iako su pobijeđeni, konstantno osjeća u životu kao tamne sile; u frizu (koji je tipična značajka jonskog stila) je konačno u scenama panatenejske povorke najjasnije dana povezanost društvene zajednice Grka s božanstvom. Sam Fidija izradio je za celu hrama golem hrizelefantinski kip Atene Partenos; na Akropoli su stajale još dvije njegove (brončane) Atene: Promahos i Lemnia. — Osim Partenona izgradio je na Akropoli graditelj <em>Mnesiklo</em> monumentalne Propileje, svečani prilaz na Akropolu i k Ateninu hramu. Desno od Propileja stoji, u to vrijeme sagrađen, mali elegantni amfiprostilni hram Nike, dekoriran figuralnim frizom i okružen s triju strana balustradom s reljefnom dekoracijom. Gradnjom hrama započelo se oko ← 425, a reljefna je dekoracija koncipirana sasvim slikarski i dana virtuozno i rafinirano. Otprilike u vrijeme građenja Partenona, počinje se graditi u Ateni i tzv. Teseion, dorski peripter. U Periklovo doba gradi se u Ateni i Metroon, hram majke bogova (njegov izgled nije poznat), mali jonski »hram na Ilisu« i Odeion kružnog tlocrta, dovršen ← 446, određen za muzička natjecanja. U ovo razdoblje pada i gradnja dvaju dorskih hramova u Atici: većeg hrama Nemeze u Rhamnusu i Posidonova hrama na rtu Sunion (oko ← 430). Imajući pred očima kao cilj izgradnju jakog atenskog polisa, koji će biti centar Grčke, Periklo je odlučio da u Eleuzisu stvori panhelensko kultno središte. Zbog toga je dao ovdje izgraditi nov veliki misterijski hram, Telesterion, dorsku dvokatnu građevinu gotovo kvadratična tlocrta, kojoj je sedam nizova od po šest kolumna nosilo krov. Nacrt za zgradu (po Plutarhu) dao je Iktin, a izveli su je<em> Koreb, Metagen </em>i<em> Ksenoklo,</em> dok je portik pred fasadom izveo potkraj ← IV<em> st. Filon.</em><br /> Periklovo je doba značajno i za razvoj urbanistike. Do njegova vremena nisu se gradovi izgrađivali po planu, već su izgradnju diktirale momentane potrebe, pretežno strateškog značaja. Obilježje je tih gradova sasvim nepravilan tlocrt; kod nekih se gradova isticala terenski izdvojena akropola kao obrambeni centar, oko kojeg se na nižem terenu nalazi stambeni dio grada (Tanagra, Atena). Već u arhajsko, a osobito u klasično doba, mijenja se funkcija akropole: od obrambenog ona postaje kultni centar. Novu koncepciju izgradnje gradova iznio je Periklov suvremenik<em> Hipodam </em>iz Mileta, čija su teoretska razlaganja praktički primijenjena u mnogo slučajeva (atenska luka Pirej, atička kolonija Turiji u juž. Italiji, Knid, Selinunt, Priena, Rodos, Milet). Po toj koncepciji, planska se izgradnja gradova bazira na konsekventnom provođenju pravokutne mreže ulica. Unutar te mreže ističu se dvije glavne ulice koje se sijeku pod pravim kutom; u njihovu sjecištu ili u njegovoj blizini izgrađuje se agora s najvažnijim javnim zgradama. Tu koncepciju preuzela je kasnije rim. urbanistika kod izgradnje kastruma.<br /> Plastika Periklova doba stajala je u znaku Fidije. Niz svojih brojnih djela završio je monumentalnim hrizelefantinskim kipom Zeusa za Olimpiju. Fidija je u tim djelima dao konačnu formulaciju idealnog lika božanstva; u grč. plastici i u tradiciji čitave antike ostao je nedostiživ uzor. On je oko sebe skupio niz suradnika i učenika<em> (Agorakrit, Alkamen</em> i suradnik u Olimpiji<em> Kolot),</em> a u mnogim djelima grč. klasike (čija su ostvarenja sačuvana uglavnom u kasnijim rim. kopijama) može se nazrijeti Fidijin utjecaj (Anakreont Borghese, Apolon nekad pogrešno zvan »Barberinska muza«, napuljski reljef Orfej i Euridika, tzv. Hera Barberini, Atena iz Velletrija, Meduza Rondanini i dr.). — Na drugu grupu kipara očito utječe Miron; među njima se ističu: sin Mironov <em>Likije,</em> te<em> Stipaks</em> s Cipra. Tom krugu, čini se, pripada i brončani Idolino, danas u Firenci. — Daleko nad njima stoji ličnost<em> Kresilasa</em>, kipara rodom s Krete. Koliko su ga suvremenici cijenili, govori činjenica, da je njegova Amazonka stajala u Artemisionu u Efezu uz Fidijinu i Polikletovu Amazonku. On je, međutim, značajniji kao portretist, kojih u čitavoj grč. plastici ima relativno veoma malo. Plinije, hvaleći njegov portret Perikla, tvrdi da je on plemenitim osobama znao dati još veću plemenitost. Značajno je da se kod tog portreta (kao i kod svih grč. portreta), individualiziranje svodi samo na najnužnije i najhitnije. — Suvremenici su, međutim, jedino<em> Polikleta</em> stavljali uz bok Fidiji. Rodom iz Arga, on je predstavnik dorske plastike, a djela su mu pretežno brončane figure golih pobjednika u igrama (Efeb Kinisk, Dorifor, Dijadumen), u kojima je nastojao dati apsolutne proporcije ljudskog tijela. Te proporcije, koje je dobio mjerenjima, tvore za nj čvrst sistem, kanon. Taj kanon ljudskog tijela ocrtava Lukijan, kad govori o Doriforu, ovako: »ne smije biti ni odviše visok ili velik, ne više no što je primjereno; niti nizak ili malen stasom, nego savršeno tačne mjere; ni ugojen, jer bi to već bila ženska značajka, ni pretjerano mršav, što bi izazvalo izgled skeleta ili mrtvaca«. — Tako su dva korifeja grč. skulpture Periklova doba stvorili dva idealna tipa plastike, koji se, polazeći s dvije tačke, konačno sastaju u istoj tački: Fidija stvara idealni lik božanstva, a Poliklet savršene oblike ljudskog tijela. — Uz Polikleta je radio njegov brat<em> Naukid</em> (jedan Diskobol, Frisko).<br /> Iz izvora nije poznato monumentalno zidno slikarstvo kod građevina Periklova doba. Polignotov brat<em> Aristofont</em> bio je glasovit po svojim slikama s mitol. tematikom; te su slike bile odreda rađene na stalku. I sad je atičko slikarstvo uglavnom poznato s vaza. Na njima je Polignotov stil još dominantan, da bi doskora došao pod jači Fidijin utjecaj (slikar vaza<em> Polignot</em>). Za početak Fidijine epohe značajno je kod slikarstva na vazama povezivanje monumentalnog i intimnog (pelike iz Lecce). Postepeno taj intimni karakter sve više prevladava, a crtež postaje savršeno rafiniran i elegantan; čak i najozbiljnija mitska tematika dobiva katkad prizvuk nježnosti i gracioznosti, što često dovodi do disharmonije između sadržaja i oblika (vaza iz Ruvoa sa scenom smrti giganta Tala). — U to vrijeme pada i djelatnost slikara<em> Apolodora</em> iz Atene, prozvanog Skiagrafos (slikar sjena). On je na svojim slikama, rađenim na stalku, iskoristio iskustva scenografa<em> Agatarha</em> sa Samosa i prvi počeo modelirati figure »miješanjem i razmazivanjem boja i stupnjevanjem boja prema svjetlu i sjeni«. Tako je završetak Periklova doba obilježen snažnim napretkom u slikarstvu: umjesto plošne koncepcije dolazi trodimenzionalnost.<br /> Gliptika je u to vrijeme doživjela svoj vrhunac, koliko se to može zaključiti prema sačuvanim spomenicima. Geme (osobito jedna portretna gema) što ih je izradio<em> Deksamen</em> s Hiosa, Fidijin suvremenik, imaju čisto veristički karakter. Taj je verizam sasvim izuzetan u vrijeme, kad Fidija i Poliklet vladaju u plastici; on zapravo anticipira razvoj grč. portretne plastike ← IV<em> st.</em> i u tome leži njegova veliko značenje.<br /> Kraj ← V<em> st.</em> i Peloponeski ratovi znače za Atenu propadanje. Istodobno propadaju i grč. kolonije na zapadu; osvajaju ih Samnićani i Lukanci i ruše Kartažani. Nešto veću vitalnost pokazuje samo jonska obala Male Azije.<br /> Značajno arhitektonsko ostvarenje tog razdoblja je Apolonov hram u Basama u Arkadiji. Kod tog dorskog periptera zanimljiva je koegzistencija dorskog, jonskog (polukolumne trijema u naosu) i korintskog stila (kolumna na ulazu iz trijema u svetište). To je prva pojava korintskog kapitela u arhitekturi; tradicija pripisuje prvu izradbu korintskog kapitela kiparu Kalimahu. — Usred Peloponeskog rata dovršava se gradnja jonskog Erehteiona na atenskoj Akropoli, koji je gradio <em>Filoklo.</em> Po tlocrtu, to je jedno od najzanimljivijih arhitektonskih ostvarenja u Grčkoj. Vjerojatno iz tog vremena potječe i tzv. Spomenik Nerejida u Ksantosu u Likiji, grobni spomenik u formi malog jonskog periptera. Epistil i cela nosili su frizove sa scenama gozba, igara, lova itd. — U tom je razdoblju građen u Segesti na Siciliji nedovršen dorski peripter. Kao primjer fortifikacione arhitekture zanimljiv je iz ovog vremena sistem utvrda za obranu Sirakuse.<br /> Na atičko kiparstvo još je djelomice utjecao Fidija. To se očituje osobito u reljefnoj plastici, koja dobiva veoma široku primjenu. Unutar nje značajne su grobne stele (Djevojčica s golubima, Ljevač Sosin, Postolar Ksantip), koje nisu dane realistički nego tipički. Te su stele prethodnici stela ← IV<em> st.,</em> koje kao tematiku donose scene iz intimnog obiteljskog života. — Mironovu tradiciju nastavlja ljevač bronce<em> Strongilion,</em> poznat kao animalist (Trojanski konj). U njegovu opusu javlja se i lik Artemide, prikazan prvi put u grč. plastici u lovačkoj odjeći, ujedno prvi lik božanstva, kod kojeg je nestalo božanske uzvišene statike, a mjesto nje je došao živahan pokret. Zastupnik trećeg smjera atičke plastike je <em>Kalimah,</em> čija djela nose biljeg arhaizma. Antički su autori kod njega osobito isticali minucioznu tehniku, dražesne forme, živost pokreta (Lakonske plesačice). — U jonskoj plastici ovog razdoblja prevladava u koncepciji neobuzdan temperament. Značajno ostvarenje predstavlja kip Nike (sačuvan u originalu), djelo <em>Peonija</em> iz Mende, što su ga Mesenijci i Naupaktijci posvetili Zeusu Olimpijskom. Na toj je figuri definitivno formuliran lik figure koja leti. Jonski reljefi pokazuju, kao i puna plastika, živ pokret i zamah i očituju stilske utjecaje suvremenog jonskog slikarstva. To su u prvom redu reljefi s Heroona u Gjölbaşiju (ant. Trysa), koji pod utjecajem slikarstva donose i pejzažne elemente. Njima su srodni reljefi s tzv. Spomenika Nerejida u Ksantosu. U tu grupu spada i niz sarkofaga s reljefnom figuralnom dekoracijom, nađenih u jednom hipogeju i Sidonu. Reljefi su polihromni, a stilski pokazuju povezivanje atičkih s jonskim elementima.<br /> Snažan uspon postizava u to vrijeme slikarstvo u Maloj Aziji, a ne u Atici, iako je ustvari začetnik tog slikarstva Atenjanin<em> Apolodor.</em> Kao najznačajnije ličnosti javljaju se <em>Zeuksis</em> i<em> Parasije,</em> slikari čiji su radovi bili razasuti na području od Sicilije do Male Azije. Iako je Zeuksis u svojim slikama (Helena; Marsija; Obitelj kentaura) postizavao dobre kolorističke efekte, ipak je često znao raditi i tzv. monohromata (slike u nijansama jedne boje). Aristotel hvali savršenu tehniku njegovih slika. Fin i delikatan u crtežu bio je Parasije. U njegovim brojnim slikama (Ranjeni Filoktet; Odisej hini ludilo) glav. akcent je, osim na crtežu, na individualnoj karakterizaciji likova. Njegovu koncepciju slikarstva imao je i atički slikar<em> Timant,</em> čija je najpopularnija slika Ifigenijina žrtva.<br /> U atičkom slikarstvu na vazama u to vrijeme crtež je profinjeniji, kompozicija mnogo slobodnija i bogatija, detalji na draperijama su raskošni, a obilno se primjenjuju perspektivna skraćivanja (hidrija sa scenom otmice Leukipovih kćeri, djelo slikara<em> Midije</em>). Slikarstvo na tim vazama znači vrhunac minijaturnog stila (Pronomos-vaza iz Ruvoa), nakon kojega uskoro dolazi nagli pad i prijelaz u čisti manirizam. U Velikoj Grčkoj stvara se pod utjecajem atičkih vaza lokalna keramička produkcija.<strong><br /> </strong>Zanimljivo je, da je potkraj ← V<em> st.</em> umjetnost na Siciliji pod veoma jakim Fidijinim utjecajem. Taj se utjecaj očituje i u koroplastici (glava Demetre iz Akragasa) i kod kovanja novaca. Kod kovanja novaca javlja se niz imena dobrih majstora (<em>Euenet, Proklo, Kimon, Eumen, Frigil</em> i dr.), a među veoma lijepim primjercima novaca ističu se sirakuške dekadrahme.<br /> <strong>KLASIČNI STIL ← IV ST.</strong> U toku Peloponeskog rata i kao posljedica tog rata dolazi do političkog i ekonomskog slabljenja Atene i Sparte. Grč. gradovi u Maloj Aziji praktički su pod kontrolom Perzije. U samoj Grčkoj nema sile, koja bi ponovo ujedinila Grčku razjedinjenu razmiricama i borbom polisa za primat; posljedica su brojni ratovi gradova među sobom i njihovo unutrašnje raspadanje. Tu situaciju iskorištava Makedonija i nakon bitke kod Heroneje (← 338) likvidira političku samostalnost Grčke. To razdoblje tzv. Druge klasike (ili lijepog stila) priprema u literaturi i lik. umjetnostima novu kulturnu epohu, heleninizam, koji će grč. kulturu proširiti ne samo po području čitavog istočnog Mediterana nego i — preko Male Azije — mnogo dalje na Istok.<br /> Arhitektura Atene u to vrijeme stvara uglavnom građevine, koje služe praktičnoj svrsi (Filonov arsenal u Pireju, gradske zidine, teatar i dr.). Sve više se ističe raskoš u privatnim kućama (Kononova kuća) koju Grčka prije nije poznavala. O toj raskoši privatnih građevina daje sliku i Lizikratov spomenik u Ateni: edikula, kružnog tlocrta s veoma lijepim korintskim stupovima i frizom na epistilu, nosi na vrhu nagradni tripod. — Na Peloponezu Sparta više ne vodi u arhitekturi. U Tegeji je, po Pauzaniji, kipar Skopas izgradio hram Atene, na kojem su primijenjeni dorski, jonski i korintski stil. U Asklepijevu svetištu u Epidauru gradi se kroz čitavo ← IV<em> st.</em> Graditelj<em> Teodot</em> podigao je mali Asklepijev hram, a Poliklet Mlađi izgradio je teatar i jednu građevinu kružnog tlocrta, nepoznate namjene, s već potpuno razvijenim korintskim kapitelima. U Megalopolu se gradi tzv. Tersilion, zgrada za vijećanja; po arhitektonskoj koncepciji ona je slična Telesterionu u Eleuzisu. Mnoge se zgrade izgrađuju i u drugim gradovima (Metroon i Leonidaion u Olimpiji), a urbanistički su zanimljiva ostvarenja u Mantineji, Megalopolu i Meseni. — U Maloj Aziji razvijala se jonska umjetnost u punom zamahu. Jedan od najvećih i najbogatijih spomenika je novi Artemision u Efezu, jonski dipter sa 20 kolumna na dužim stranama, građen po planovima arhitekta<em> Hirokrata.</em> Kod kolumna ponovo se javlja reljef pri bazama. Pred hramom je Praksitel izradio plastički dekoriran žrtvenik. Mnogo je jednostavniji hram Atene Polias u Prijeni, što ga je gradio<em> Pitej.</em> U juž. pokrajinama Male Azije i dalje se nastavlja gradnja monumentalnih grobnih spomenika, među kojima se ističe spomenik kralja Mauzola u Halikarnasu (gradnja započeta pol. ← IV<em> st.</em>). Graditelji su bili<em> Satir</em> i<em> Pitis.</em> Četiri istaknuta kipara izradila su plastičnu dekoraciju tog spomenika, reljefe na frizovima i punu plastiku: Brijaksid, Leohar, Skopas i Timotej. Mauzolov spomenik, jednako kao i Artemision u Efezu, već su se u antiki ubrajali u sedam čudesa svijeta.<br /> U plastici Peloponeza preuzima vodstvo Sikion. U radovima sikionskih kipara (pretežno brončane figure) odlučan je utjecaj Polikleta, koji je oko sebe okupio velik broj učenika, od kojih se je samo nekoliko njih istaklo<em> (Apeleas, Antifan, Kleon, Poliklet Mlađi). </em>Kod Polikleta je siguran atički utjecaj, jednako kao i kod<em> Dedala </em>(Apoksiomen iz Efeza) i<em> Trazimeda</em> s Parosa.<em> Timotej</em> je izveo plastičnu dekoraciju na Asklepieionu u Epidauru. Pripisuju mu i druge skulpture, među kojima se ističe senzualno prikazana Leda s labudom.<br /> U atičkoj umjetnosti tog vremena javljaju se portreti. Među portretistima se ističe<em> Demetrije</em> iz Alopeke, izraziti realist (Vojskovođa Pelih, Svećenica Lizimaha, Arhidam III). Drugi je zastupnik tog atičkog realizma<em> Silanion</em> (Platonov portret). Tradiciju Fidijinu nastavlja<em> Kefizodot Stariji</em> (Eirene s Plutosom). Uz mlađeg<em> Kalamisa</em> (koji je možda istodobno bio i toreutičar) značajan je slikar i kipar<em> Eufranor</em> s Istma, kojega su ant. pisci smatrali jednim od najboljih umjetnika. Utjecaj Fidijin vidi se i u brojnim nadgrobnim stelama, koje su u to vrijeme veoma popularne u Atici (stele Hegese i Deksileja). Potkraj ← IV<em> st.</em> ova vrsta nadgrobnih spomenika nestaje iz upotrebe.<br /> Uz Lizipa i Praksitela najveći je kipar u ← IV<em> st. Skopas </em>(radio ← 390 do ← 350), koji se istakao i kao arhitekt. Djela su mu razasuta po mnogim gradovima Grčke i Male Azije. Ne napustivši klasični, uzvišeni stil Fidijina vremena, Skopas formulira nov stil s osnovnim značajkama patetike i sentimentalnosti (Menada, Afrodita, grupa Eros, Potos i Himeros).<em> Prakistel</em>, koji se svojim djelima javlja oko ← 365, znači vrhunac grč. plastike ← IV<em> st. </em>Njegovi likovi božanstva nisu ni uzvišena ni patetična nadzemaljska bića, nego samo savršeno lijepi i graciozni ljudi (Brauronska Artemida, Eros, Apolon Saurokton, Afrodita Knidska). Njegovo originalno, do danas sačuvano djelo je Hermes iz Olimpije. Praksitelov je utjecaj na grč. plastiku bio veoma jak i očit je na mnogim djelima (Demetra Knidska, glava djevojke iz Ostije). U ovo vrijeme nastaje i Niobina grupa, za koju već u antiki nisu znali, da li je djelo Skopasa ili Praksitela. Istaknuto mjesto među atičkim kiparima tog vremena zauzimao je i<em> Leohar</em> (Otmica Ganimedova, Apolon Belvederski) i Karanin<em> Brijaksid</em>, koji je stvorio tip tzv. Zeusa-Sarapisa, a neki mu pripisuju i maestoznu glavu Zeusa Otrikolskog.<br /> U Sikionu se u ← IV<em> st.</em> javlja slikarska škola, u kojoj se kao učitelji spominju<em> Eupomp, Melantije</em> (također teoretski pisac) i<em> Pamfil.</em> Među njihovim učenicima najviše se istakao<em> Pauzijo, </em>kao jedan od začetnika tehnike enkaustičkog slikarstva (Cvjećarica Glikera). — Istodobno sa sikionskom školom djeluje i niz slikara, koji se nadovezuju na jonsko-atičko slikarstvo:<em> Aristid</em> iz Tebe, <em>Eufranor</em> s Istma,<em> Nikomah</em> i dr. Izvan kruga tih slikara djeluje <em>Kidija,</em> čiju veliku sliku Argonauta spominje Plinije. Po njenom je uzoru, možda, gravirana scena na tzv. Cisti Ficoroni.<br /> Klasično atičko slikarstvo vaza propada zbog konkurencije Velike Grčke. Radi toga se sada u keramici nastoje postići uglavnom jeftiniji efekti, koji će joj otvoriti nova tržišta, u prvom redu područje Crnog mora: uglavnom primjena zlatne boje i reljefno isticanje bojadisanih figura (vrč iz Kerč’a s prizorom lova, koji je izradio<em> Ksenofant</em> iz Atene).<br /> Dok je slikarstvo na vazama u Ateni sve više propadalo, dotle je ono u Velikoj Grčkoj došlo u prvi plan. Uskoro je apulska keramika poplavila čitavu Veliku Grčku. Prebrodivši atički utjecaj ta keramika postaje koloristički bogatija, a u ornamentima raskošnija (goleme vaze iz Ruvoa, Canose i Altamure). Tematika je redovito uzimana iz mitologije (tzv. Perzijanska vaza iz Canose), a na stražnjoj strani vaze rado se prikazuju scene u vezi s kultom pokojnika. — Posebna grupa posuda upućuje na Tarent, a donosi tzv. flijačke scene (scene iz lakrdija, koje su se izvodile u Tarentu). — Keramika je razvijena i u Lukaniji, a i u Kampaniji. Od slikara javljaju se u Apuliji<em> Lasim</em> (Dasim ?), u Lukaniji<em> Asteas</em> i<em> Piton,</em> dok je u Kampaniji (u Teanu) poznata lončarska obitelj<em> Beriis.</em><br /> Kraj ← IV i poč. ← III predstavlja razdoblje, u kojem se ugasila grč. klasična umjetnost, istodobno kad i grč. politička nezavisnost. Njenu će baštinu preuzeti Makedonska država Aleksandra Velikoga.<br /> U Ateni se u to vrijeme malo gradi: nekoliko spomenika na uspomenu pobjeda kod muzičkih natjecanja (Nikijin spomenik) neinvenciozno kopiraju klasične spomenike. Od značajnijih spomenika u Apolonovu svetištu u Delosu izgradili su Atenjani zanimljiv dorski portik, zvan »trijem bikova«. Oko ← 300 počinje se ponovo graditi srušeni Didymaion, a arhitekti su mu<em> Peonije </em>iz Efeza i<em> Dafnis</em> iz Mileta. U urbanistici su se i sada primjenjivali Hipodamovi principi (Sikion, Nikeja, Rodos, Halikarnas, Aleksandrija ← 332, Antiohija, Seleukija), a kao graditelji se spominju <em>Demetrije</em> (Sikion),<em> Dinokrat</em> (Aleksandrija),<em> Ksenarije</em> (kraljevska palača u Antiohiji) i<em> Sostrat</em> iz Knida (svjetionik na Faru pred Aleksandrijom).<br /> U kiparstvu tog razdoblja najistaknutija je ličnost<em> Lizip</em> iz Sikiona, dvorski kipar Aleksandra Velikog. Radio je isključivo u bronci, a u svojim je djelima, čini se, povezivao Polikletove i Skopasove značajke. Plinije spominje, da je izradio 1500 plastika. Naročito se ističe njegov Apoksiomen, kod kojeg je formulirao drugačiji kanon, na što ga ima Poliklet. Istakao se i kao portretist (osobito portreti Aleksandra Velikog) i animalist. Njegov brat <em>Lizistrat,</em> tražeći naturalističko rješenje u portretima, izrađuje ih prema sadrenim odljevima s portretiranih osoba. — Lizip je imao niz učenika i sljedbenika, među kojima se ističu:<em> Daip, Eutikrat, Eutihid, Fanis, Hares, Menehmo</em> i<em> Ksenokrat</em> (poznatiji kao književnik). Iz njegova kruga potječu poznate sačuvane plastike: Dječak koji se moli, Nika iz Samotrake, Antiohijska Tiha i Djevojčica iz Ancija. Iako je Lizipova škola bila kratka vijeka, njegov je utjecaj bio jak, a kasnijim generacijama kipara on je bio uzor. Lizipov se utjecaj jasno opaža i u Ateni; pod tim utjecajem radili su i Praksitelovi sinovi<em> Kefizodot Mlađi</em> i<em> Timarh.</em> U tu grupu spada i Demostenova statua, djelo<em> Polieukta.</em><br /> Pod utjecajem atičke monumentalne plastike i kao odjek Praksitelova stila javljaju se na različitim mjestima u Grčkoj sitne terakotne genre-figure, nazvane tanagra-figurama prema nalazištu Tanagra u Beociji. Ta jednostavno i lako modelirana djela sitne pučke umjetnosti pokazuju, koliko je kod Grka bio prirođen osjećaj za plastično oblikovanje. Njihovo značenje za lik. umjetnost sigurno ide usporedo s njihovim kulturno-hist. značenjem, a primjena im je veoma široka (kult, dekoracija itd.), osobito u helenizmu.<br /> Jonsko slikarstvo tog vremena izdiglo je značajnu ličnost: <em>Apela</em> iz Kolofona. Njegova su se djela isticala temperamentnim tretmanom i preciznim crtežom (Afrodita Anadiomene). Bio je i portretist (Filip Makedonski, Aleksandar Veliki), a čini se i slikar alegorija (Kleveta). U krugu Jonskog slikarstva spominju se i drugi slikari<em> (Teon</em> sa Samosa,<em> Kteziklo, Artemon, Aetion, Hipij)</em>. Među njima se ističu:<em> Protogen,</em> kojega je Apel smatrao sebi ravnim i koji je, među ostalim, dao portret Aristotelove majke, i<em> Antifil </em>koji je, prema tradiciji, prvi počeo slikati tzv. grylloi. — Poznato je i nekoliko slikara, koji pripadaju atičkom krugu. Neki od njih zastupaju stari idealistički smjer u slikarstvu<em> (Nikija, Atenion), </em>dok su izraziti portretisti<em> Ismenija</em> i<em> Olbiad.</em> Osobito su se istakli <em>Aristid Mladi</em> (portretist i genre-slikar) i<em> Filokseri</em> iz Eretrije. Mnogo se u antiki spominjala Filoksenova slika bitke, u kojoj su se sukobili Aleksandar Veliki i Darej. Čini se da je slika u mozaiku tog sadržaja, pronađena u Casa del fauno u Pompejima (sada u Napulju, Mus. Nazionale), kopija njegove velike kompozicije.<br /> LIT.:<em> A. </em><em>Furtwängler,</em> Die antiken Gemmen, Leipzig—Berlin 1900. — <em>G. C. Bernouilli,</em> Griechische Ikonographie, München 1901. — <em>J. Durm,</em> Die Baukunst der Griechen, Stuttgart 1910. — <em>G. E. Rizzo</em><em>,</em> Storia dell’arte greca, Torino 1913. — <em>G. Lippold,</em> Kopien und Umbildungen griechischer Statuen, München 1923. — <em>E. Pfuhl</em><em>,</em> Malerei und Zeichnung der Griechen, München 1923. — <em>P. Ducati,</em> Storia della ceramica greca, Firenze 1923. — <em>K. Regling, </em>Die antike Münze als Kunstwerk, Berlin 1924. — <em>E. Buschor</em>, Griechische Vasenmalerei, München 1925. — <em>A. Köster</em><em>,</em> Die griechischen Terrakotten, Berlin 1926. — <em>G. Rodenwald,</em> Die Kunst der Antike, Berlin 1927. — <em>G</em>.<em> F. Hill</em><em>, </em>L’art dans les monnaies grecques, Paris-Bruxelles 1927. — <em>E. Buschor</em><em>,</em> Die Plastik der Griechen, Berlin 1936. — <em>H. Lützeler</em><em>,</em> Die Kunst der Völker, Freiburg i. B. 1940, str. 3—74.<br /> G. je u poč. ← II<em> st.</em> došla pod vlast Rima, kasnije je pod nazivom Ahaja postala provincijom Rimskog imperija, a 395 je ušla u sklop Istočnorimskog (Bizantskog ) carstva. Usprkos svojoj političkoj propasti ona je postala ishodište velike kulture helenizma, koja je dala sadržaj državi Aleksandra Velikog, državama dijadohâ i Rimskom imperiju, da ostane i dalje živa snaga u razvoju bizant. kulture, da izvrši znatan utjecaj na kršćansku kulturu Zapada i da u renesansi doživi svoju obnovu. Od IX<em> st.</em> dalje neka područja Grčke drže Arapi, Bugari, Normani i Mlečani, a nakon pada Carigrada u ruke križara u poč. XIII <em>st.</em> G. je raskomadana na nekoliko križarskih državica (Solunsko kraljevstvo, Atenska vojvodina, Epirska despotovina, Ahajska kneževina), koje drže franc. i tal. feudalci. Sredinom XV<em> st.</em> osvajaju je Turci (1456 pada Atena), a od 1503 G. je provincija Osmanlijskog carstva. Nakon dugotrajnog rata za oslobođenje (od 1821) Turska je konačno 1829 priznala nezavisnost Grčke.<br /> Na tlu Grčke mogu se jasno pratiti razvojne faze bizant. umjetnosti. Od IV do VI<em> st.</em> prevladava u sakralnoj arhitekturi tip helenističke bazilike; pored bazilika u Ateni (na Ilissosu), u Tebi, Nikopolu i dr., ističu se u Solunu Sv. Paraskeva (trobrodna bazilika s polukružnom apsidom) i Sv. Dimitrije (peterobrodna bazilika s transeptom), obje s bogatom dekoracijom u mozaiku. Na te bazilike s drvenim stropom neposredno se nadovezuju bazilike s kupolom (Sv. Sofija u Solunu, VI<em> st.</em>). U daljnjem razvoju nadomještaju ih crkve s kupolom i tlocrtom na grč. križ (crkva u Skripu u Beotiji, 873—74). Taj tip crkve, uz neznatne modifikacije (krakovi grč. križa upisani su u četverokut), postaje u XI i XII<em> st.</em> tipičan za crkve u Grčkoj. Značajnijih spomenika tog tipa ima u Solunu (Theotokos 1049, Sv. Pantelejmon oko sredine XII<em> st.,</em> Sv. Apostoli XIII—XIV<em> st.</em>), u Ateni (Sv. Teodor pol. XI<em> st.,</em> Kapnikarea XII<em> st.</em>), u Arti (Paragoritissa kraj XIII<em> st.</em>) i dr. Neke crkve pokazuju oktogonalni tlocrt s velikom kupolom koja se upire o ugaone trompe (Sv. Luka u Fokidi kraj X<em> st.,</em> crkva u Dafni XI<em> st.,</em> Nea Moni na Hiosu XI<em> st.,</em> Sv. Sofija u Momemvasiji XII<em> st.,</em> Sv. Teodor u Mistri XV<em> st.</em>). Primjeri kombinacije bazilike s kupolom i tipa crkve na grč. križ su neke crkve u Mistri, Metropolisu i Brontohionu. Posebna grupa su crkve s tlocrtom u obliku trolista (trikonhos: krakovi križa završavaju se polukružnom apsidom); taj se tip održao u crkvama na Atosu i u Meteori sve do u XV<em> st. </em>Od civilne arhitekture iz vremena prije turske okupacije malo se sačuvalo (palače u Mistri iz kraja XIII i poč. XIV<em> st.</em>). Ostataka gotičke arhitekture iz prve pol. XIII<em> st.</em> ima nešto malo u Mistri, Geraki, Andravidi i dr., dok se mletačka fortifikaciona arhitektura samo djelomice sačuvala u Navplionu, Koroni, Navarinu, na Kreti, Rodosu i drugdje.<br /> Slikarstvo se u prvim stoljećima kršćanstva može pratiti uglavnom samo na mozaicima po bazilikama. U IV i V<em> st.</em> ti mozaici nastavljaju helenističku, aleksandrijsku tradiciju (Sv. Paraskeva u Solunu, bazilika u Nikopolu i dr.). Potkraj V<em> st.</em> jačaju orijentalni utjecaji, dok se u VI<em> st.</em> razvija tipičan hijeratički stil bizant. mozaika (dio mozaika u Sv. Dimitriju u Solunu; crkvica Hosios David na akropoli u Solunu). U VII<em> st.</em> nastaje dio mozaika u Sv. Dimitriju i Sv. Sofiji u Solunu, a najviše je mozaika sačuvano iz XI<em> st.</em> (Dafni, Sv. Luka u Fokidi, Nea Moni na Hiosu). Cvat zidnog slikarstva pada u razdoblje XIV—XVI<em> st.</em> Karakterizira ga djelovanje dviju slikarskih škola: kretske, konzervativnije i više povezane s orijentalnom tradicijom (Peribleptos u Mistri), i makedonske koja napušta tradicije (na Atosu Vatopedi, Hilandar). Najistaknutiji je predstavnik makedonske škole<em> Manuel Panselinos</em> iz Soluna (freske u crkvi u Kariesu iz prve pol. XVI<em> st.</em>). U istom stoljeću radi na Atosu i čuveni predstavnik kretske škole,<em> Teofan</em> s Krete. Varijantu stila kretske škole pokazuju freske XVII<em> st.</em> u manastirima na Peloponezu (Mega Spelaion, Hagia Laura).<br /> U starokršćansko doba nastaje uglavnom samo dekorativna arhitektonska plastika (kapiteli, transene, korniši), koja preuzima helenističke motive. U daljnjem razvoju, u dekoraciji se primjenjuje bareljef s vegetabilnim i životinjskim motivima (crkve u Skripu i u Tebi iz kraja IX<em> st.</em>). Poslije X<em> st.</em> ta se dekoracija obogaćuje motivima preuzetim iz islamske dekoracije (Sv. Luka u Fokidi, Sv. Teodor u Ateni, Dafni). Pored te reljefne plastike, unutar kojedolaze mjestimice i reljefi Bogorodice, rjeđe se javlja puna plastika (statuete Dobrog pastira i Orfeja).<br /> Poslije turske okupacije Grčke, u crkvenoj se arhitekturi nastavlja bizant. tradicija. Objekti su sada, međutim, mnogo manjih razmjera i skromnije unutrašnje dekoracije. Veoma često susreće se tip trolista (Meteori). U XVII i XVIII<em> st.</em> utjecaj islamske arhitekture sve je jači, i u sakralnoj arhitekturi i u stambenim zgradama (Berroia, Arta). Istodobno se na Jonskim otocima (Krf, Kefalonija) u crkvenoj arhitekturi afirmira mletački utjecaj. Iz vremena turske okupacije sačuvalo se u Grčkoj i tipično islamskih arhitektonskih spomenika (džamije u Ateni, Navplionu, na Hiosu). — Poseban razvoj dostiže u XVII i XVIII<em> st.</em> slikanje ikona. Neki slikari nastavljaju staru bizant. tradiciju<em> (Damaskinos</em> XVI<em> st., Tzanes, Klontzas), </em>dok se drugi priklanjaju novim likovnim tendencijama zapadnoevr. slikarstva, posebno talijanskog (<em>Doxaras</em> se ugleda u Paola Veronesea,<em> Kutuzes</em> u G. B. Tiepola) i flamanskog<em> (Plakotos).</em><br /> Već u XIII<em> st.</em> plastika u mramoru ustupa mjesto drvorezbarstvu. Praktički, drvorezbarstvo je jedina grana skulpturalne djelatnosti koja živi i dalje za vrijeme turske okupacije. Ono nalazi primjenu na ikonostasima, amvonima, katedrama itd., a u stambenim kućama na oplati stropova i zidova i kod pokućstva.<br /> Nakon oslobođenja u XIX<em> st.</em> u arhitekturi počinje prevladavati neoklasicizam, importiran iz Bavarske (zgrade sveučilišta i akademije u Ateni). Među domaćim arhitektima ističe se<em> Cleanthis,</em> koji gradi nekoliko neogotičkih objekata, i<em> L. Kautantzoglu </em>(u Ateni, klasicistička politehnika i oftalmološka klinika u bizant. stilu). Nakon osnutka politehnike u Ateni (1887) u Grčkoj djeluje niz domaćih arhitekata<em> (B. Tsagres, A. Zachos)</em> koji se inspiriraju ant. grč. i renesansnom arhitekturom, dok kod crkvene arhitekture primjenjuju bizant. stil. Poslije Prvoga svjetskog rata grč. arhitekti postepeno prihvaćaju i tendencije moderne evr. arhitekture.<br /> Slikarstvo u početku novog perioda grč. povijesti slijedi pretežno tal. uzore. I nakon osnutka umjetničke akademije u Ateni (1837) slikari odlaze na usavršavanje u Italiju. Mnogi od njih donose u svojim djelima nacionalnu tematiku<em> (N. Lytras,</em> 1832—1904; <em>N. Gyzis,</em> 1842—1901). Kao marinisti ističu se<em> B. Chatzis</em> i<em> K. Volonakis,</em> a kao pejzažist<em> N. Othonaios.</em> Nakon Prvoga svjetskog rata postepeno se afirmiraju utjecaji zapadnoevr. modernog slikarstva (<em>P</em>.<em> Kalligas</em> 1883—1942,<em> K. Parthenis, Z. Frydas, D. Galanis, G. Chatzikyriakos, K. Romanidis, S. Laskaridu, P. Prekas, G. Kosmadopulos</em> i dr.), dok su utjecaje tradicionalne bizant. umjetnosti u sasvim novoj i originalnoj interpretaciji dali<em> F. Kontoglu </em>i<em> D. Pelekazis.</em><br /> Kiparstvo nakon oslobođenja Grčke stoji pod utjecajem neoklasicizma, vežući se uz uzore iz ant. grč. skulpture (figure frontona atenske akademije, djela<em> L. Drossisa,</em> 1836—1882). Među njegovim učenicima ističu se<em> L. Fytalis, G. Fytalis</em> i<em> J. Chalepas. </em>U novije vrijeme zauzimaju vidno mjesto kao majstori portreta i nadgrobnih spomenika<em> G. Vrutos, L. Sochos</em> (konjanička statua generala Kolokotronisa) i<em> K. Dimitriadis</em> (brončani Diskobol). U najnovije vrijeme u kiparstvu se javlja tendencija da se klasični stil svede na dekorativnu jednostavnost a i na apstraktne forme <em>(</em>T. <em>Thomopulos, G. Rigas, K. Perrakis, G. T. Malteso).</em><tab>M. Šr.</tab><br /> <em>VIDI PRILOG</em>",2,grcka.pdf,
HRVATSKA,578,"<strong>HRVATSKA,</strong> narodna republika u sastavu FNR Jugoslavije.<br /> SADRŽAJ: PRETHISTORIJA, str. 578; ANTIČKO RAZDOBLJE, str. 580; RANI SREDNJI VIJEK, str. 585; ARHITEKTURA, str. 586; SKULPTURA, str. 600; SLIKARSTVO, str. 608; PRIMIJENJENA UMJETNOST, str. 625; ORIJENTALNI RUKOPISI I KNJIGE, str. 629; ARHEOLOŠKA ISTRAŽIVANJA, str. 630; PISCI I DJELA, str. 630.<br /> Svojim geografskim smještajem proteže se u luku od Dunava i Drave do granica sa Slovenijom na zapadu te do Boke Kotorske na jugu. U smjeru sjeverozapad-jugoistok prati njezin obalni pojas niz gorskih lanaca koji se postepeno spuštaju u Panonsku nizinu. Tri zone (primorska, planinska i nizinska) uvjetovale su u toku stoljeća različit hist. i kulturni razvoj etnički identičnog područja. Na prostoru Hrvatske nižu se od davnine mnogi kulturni slojevi s istaknutim karakteristikama umjetničkog oblikovanja nošeni određenim etničkim grupacijama. Nakon neandertalca, koji je bio nosilac paleolitičke materijalne kulture (Krapina), pojavljuju se etničke grupacije prastanovnika (predindoevropljana) mediteranske skupine na obalnom području i panonske skupine na kontinentalnom području; one razvijaju kulturu neolitika i vjerojatno prvu fazu kulture metalnog doba. Njih slijedi sloj Ilira, etničke grupacije s jasnije formiranom fizionomijom kulturnog i umjetničkog djelovanja. U vrijeme njihova razvoja dolazi do prvih snažnih kontakta s ant. grčkim svijetom, a potom i do penetracije Rima koja se završava, nakon dugotrajnog upornog otpora Ilira, okupacijom cijeloga ovog područja. More je već u davnini vezalo obalni pojas s Grčkom i Rimom; u Srednjem vijeku taj je pojas primao utjecaje od bližih i daljih susjeda preko mora, a do danas je sačuvao svoj mediteranski karakter. Sjev. dio zemlje, Panonska nizina, bio je široko otvoren nadiranju nomadskih osvajača u vrijeme ranosrednjovj. migracija. Kroz to je područje vodio put do bogatstva Italije, najjačeg mamca za te osvajače, koji su ostavili tragove i u planinskim krajevima Hrvatske, gdje su već prije Rimljani izgradili vojničke ceste i postaje na tek osvojenom ilir. području. Kao što je obala privlačila Bizant, ravenske egzarhe, Saracene, Arape, Veneciju i Genovu, tako je Panonska nizina, u kojoj je već od rim. vremena jedna od glav. arterija bila široka dolina Save, mamila narode sa sjevera i istoka (Madžare, Mongole) i sjeverozapada (Franke). Planinski dio zemlje između Panonije i Jadrana ostao je — uslijed slabih komunikacija — prilično netaknut; tu su se neutralizirali prodori osvajača. Nakon nekoliko stoljeća vladanja hrv. knezova i kraljeva, koji su imali sjedište u srednjem dijelu jadranske obale a svoju su vlast protegli sve do Drave, hrv. teritoriji žive stotinama godina praktički odijeljeni. Na sjeveru su madž. kraljevi personalnom unijom od 1102 (koja kasnije prelazi na Habsburgovce, uspjeli sačuvati dominaciju, ali su na moru uskoro izgubili vlast uslijed penetracije Venecije i konačno prodaje »svojih prava« na Dalmaciju Mletačkoj Republici (1409). Prostrano područje između Velebita, Kapele i Save pružilo je utočište feudalcima iz Dalmatinske Hrvatske koji su, zbog međusobnih sukoba u okviru dinastičkih borba, bili prisiljeni da napuste svoje zemlje. Posjed niza gradova od granice Kranjske do Une, znatno bogatstvo i ekonomski prosperitet tih feudalaca, vjerni vazali i rodbinske veze s najistaknutijim domaćim i stranim rodovima — sve je to došlo u pitanje, kad su na ist. granicama Hrvatske osvanuli potkraj XV<em> st.</em> Osmanlije. Oni kroz četiri stoljeća prodiru u Hrvatsku i osvajaju njena područja; protiv njih Hrvati vode ratove, gerilsko četo van je i čarke na provizornim granicama, čak i u vrijeme kad je teritorij Hrvatske (već potkraj XVI<em> st.</em>), skučen na uzak pojas na primorju i uz granice Kranjske i Štajerske, dobio naziv »Reliquiae reliquiarum olim regni Croatiae«. Upravo na tom teritoriju odigravale su se odlučujuće bitke za egzistenciju Evrope i zap. kulture, istodobno dok je na jugu Hrvatske živjela slobodna Dubrovačka Republika, jak kulturni i umjetnički centar. Tisuće bjegunaca iz krajeva koje su porobili Osmanlije (Crna Gora, Srbija, Hercegovina, Dalmacija i Bosna) stalno su strujale na još slobodno područje Hrvatske da se bore protiv onih, pred kojima su bježali. Stizali su bez imovine, naseljivali se na napuštenim zemljištima na kojima više nije bilo feudalne vlasti i povezivali se uz austr. vojnu vlast koja je počela dobivati čvrstu organizacionu formu upravo onda, kad su osmanlijski napadaji već počeli jenjavati. Generalati, pukovnije i kapetanije, organizirani na pojasu uz tursku granicu, tvorili su Vojnu Krajinu. To krajiško područje davalo je tri stotine godina najbolje vojnike za sve frontove na kojima se borila Austrijska carevina. Samovolja i pljačka austr. vojnih vlasti izazvali su urotu plemstva u drugoj pol. XVII koja se završila etatiziranjem velikih feudalnih posjeda. Mirniji je bio razvojni tok sjev. Hrvatske između Save i Drave, unatoč čestim prodorima osvajača s istoka i padu većeg dijela toga teritorija pod tursku vlast. Nakon povlačenja Osmanlija naseljuju se u tim bogatim krajevima pripadnici različitih narodnosti, te ova ravnica postaje etnički mozaik s različitim jezicima i običajima.<br /> Podijeljenost Hrvatske na nekoliko pokrajina u okviru jedne države trebala je služiti načelu »divide et impera«. Život Hrvatske kroz stoljeće i po podvrgnut je nasilnoj germanizaciji i madžarizaciji, koje izazivaju snažan otpor u borbi za samostalnu narodnu egzistenciju. Od deklaracije »Liberi sumus, non municipia« (1712), preko narodnog preporoda do raskida s habsburškom monarhijom i do ustanka protiv okupatora u Drugome svjetskom ratu — očitovala se konstantno otporna snaga naroda koji živi na području, gdje su se toliko puta sukobljavali interesi tuđinaca. Cijeli taj buran slijed hist. zbivanja u toku jednog tisućljeća odrazio se i na razvoj lik. umjetnosti u Hrvatskoj.<tab>Z. Ša. </tab><br /> PRETHISTORIJA<br /> <em>PALEOLITIK</em> je u Hrvatskoj istražen na nekoliko lokaliteta (Krapina, Vindija kod Varaždina, Veternica kraj Zagreba). Međutim, ni na jednom od njih nije nađeno objekata s područja likovnih umjetnosti.<br /> <em>NEOLITIK.</em> Na području sjev. Hrvatske, u starijem je neolitiku proširena<em> Starčevačka kultura</em> s obojenom keramikom (Vučedol, Sarvaš). U srednjem neolitiku zamjenjuje tu kulturu <em>Bapsko-lengyelska kultura</em> u kojoj je keramika ukrašena bogatom urezanom ornamentikom. Kasni neolitik i početak brončanoga doba obilježava pojava<em> Badenske i Vučedolske kulture</em>. Neolitička lik. umjetnost nije ostavila mnogo tragova. Nalazišta glinenih figurica relativno su rijetka (Samatovci, Osijek, Poljanci, Hrnjevac, Sisak, Bapska itd.), a neizjednačenost njihova lik. kvaliteta dokazuje da se područje sjev. Hrvatske nalazilo već na periferiji tzv. »regije idola«. U većini slučajeva to su ženske figurice; muške i životinjske mnogo su rjeđe. Vjerojatno je da imaju pretežno kultno značenje (u vezi s matrijarhatom, kultom plodnosti i totemizmom). — Dalmacija, Hrvatsko Primorje i Istra nalaze se u to doba izvan sfere u kojoj se razvija idoloplastika. Likovni izraz vezan je na tom području gotovo isključivo uz ornamentalnu dekoraciju keramičkih posuda. U starijem neolitiku javlja se tzv. impresso-keramika, kod koje je dekoracija svedena na grube ureze, izvedene noktima i otiscima školjaka (Smilčić kod Zadra, spilja Sredi na Cresu). Ornamentika na toj keramici pokazuje neke karakteristike svojstvene samo jadranskom basenu, pa se može govoriti o posebnom jadranskom tipu te keramike. Srednjem neolitiku pripada u Dalmaciji tzv.<em> Danilska kultura</em> (nazvana po lokalitetu Danilo-Bitinj kod Šibenika) s keramikom ukrašenom urezanim ornamentima u obliku spirale, meandra i drugih geometrijskih motiva. Dosad je ta kultura ustanovljena na nalazištima u Danilo-Bitinju, Smilčiću i Šibenici kod Sinja. Za nju su karakteristične kultne posude koje stoje na četiri noge. Danilska kultura poznaje pored toga i različne druge plastične izrađevine (aplikacije u obliku stiliziranih životinjskih likova i sl.). U srednjem neolitiku, nešto prije pojave Danilske kulture, javlja se u Dalmaciji i<em> kultura obojene keramike</em> (Danilo-Bitinj, Markova spilja na Hvaru, Smilčić). Njezini centri i područja rasprostranjenosti još nisu dovoljno poznati. Ukrasni motivi na toj keramici strogo su linearni (snopovi linija, različni geometrijski motivi), a izvedeni su crvenom, žutom i drugim bojama na svijetložutoj podlozi. Paralele toj kulturi susreću se u Italiji (Ripoli-kultura). Dekoriranje keramičkog posuđa doseže vrhunac u mlađem neolitiku, odnosno u eneolitiku, u<em> Hvarskoj kulturi</em> (lokaliteti: Grapčeva spilja, Markova spilja i spilja Pokrivenik na Hvaru, Vela spilja na Korčuli, spilja Rača na Lastovu, spilja Sredi na Cresu i dr.). Ornamentalni motivi vrlo su bogati i raznoliki a izvedeni su bojom ili tehnikom urezivanja. Tehnikom urezivanja izrađeni su i malobrojni crteži na keramici (životinje, ribe), gotovo jedinstveni za to doba. Hvarska kultura pokazuje analogija s južnoitalskim kulturama (Matera, Molfetta itd.) i, osobito, s kulturom Dimini u Grčkoj. Očito je da je Hvarska kultura upravo iz Grčke dobila najjače poticaje. Slijed slojeva u Grapčevoj spilji pokazuje da život Hvarske kulture naglo prekidaju nosioci metalne kulture koji više nisu pokazivali smisla za profinjenu dekoraciju posuda, kakva se susreće na keramici iz prethodnoga razdoblja, pa kultura na obalama Jadrana naglo osiromašuje.<br /> <em>BAKRENO DOBA.</em> U Dalmaciji bakreno doba počinje već za trajanja Hvarske kulture. Kad je ta kultura nestala, počelo je razdoblje o kojemu nema zasad mnogo podataka. Na nekoliko lokaliteta (Sv. Spas kod Knina, Grapčeva spilja, Vela spilja na Korčuli, Rumin kod Sinja, Markova spilja i dr.) pronađeni su fragmenti keramike s bijelom inkrustacijom koji pripadaju kulturi . vrlo sličnoj Vučedolskoj. Ulomaka takve keramike ima i s nekih drugih lokaliteta duž ist. jadranske obale, pa se može govoriti o posebnoj varijanti Vučedolske kulture na Jadranu. Predmeti karakteristični za bakreno doba (sjekire, bodeži i dr.) pronađeni su inače na mnogim lokalitetima u Dalmaciji (Solin, Nevest, Topolje, Muć, Split—Gripe itd.). — Bakreno doba na području između Save, Drave i Dunava mnogo je bolje poznato, jer je istraženo nekoliko lokaliteta koji pripadaju Vučedolskoj kulturi (Vučedol, Sarvaš). Početak života te kulture pada već potkraj neolitika, no ona se definitivno formirala tek u bakreno i u rano brončano doba. Nalazi bakrenih predmeta prilično su česti (Lovas, Ilok, Sarvaš, Vukovar, Stari Jankovci, Dereza kod Pakraca itd.).<br /> <em>BRONČANO DOBA.</em> Na području Istre, Like i Dalmacije razvija se u brončano doba<em> kultura gradina</em> (kasteljera). Nazvana je po karakterističnim spomenicima te kulture, gradinama, koje su služile kao zbjegovi ili stalna naselja. Njihov postanak veže se uz pojavu Ilira, a njihova se upotreba produžuje sve do rim. okupacije ovih krajeva. Keramika pronađena u gradinama (gradinska keramika) pokazuje grubu fakturu i jednostavne oblike. — Na području sjev. Hrvatske rasprostranjene su u to doba uglavnom Badenska, Vučedolska (kasnija faza) i Panonska kultura. <em>Badenska kultura</em> pojavljuje se u brončano doba samo svojom mlađom, badensko-kostolačkom, fazom. Ukrasi na keramici te faze rađeni su različnim tehnikama od kojih su najkarakterističnije žigosanje (često i s valjčićem), urezivanje i brazdasto utiskivanje. Od ornamentalnih motiva čest je motiv šahovske ploče. Usporedo s tom kulturom razvija se<em> Vučedolska (Slavonska) kultura.</em> Ona je nastala na bazi kasnoneolitičkih srednjoevr. elemenata s jedne i mediteranskih s druge strane. Centar te kulture nalazio se u Slavoniji i Srijemu, ali se njezin utjecaj osjeća i na mnogo širem području: u Bosni, Madžarskoj, Austriji, uz jadransku obalu i drugdje. Vučedolska keramika odlikuje se finim oblicima posuda i vanredno bogatom ornamentikom koja je dobrim dijelom rađena u tehnici duboreza. Urezani ornament ispunjao se inkrustacijom, najčešće bijelom, a rjeđe crvenom, modrom i žutom, te je u finom kontrastu s crnom uglačanom površinom posude. Ornamentalni motivi su različiti: trokuti, rombi, različne kombinacije ravnih i savijenih linija, a osobito su karakteristični motivi šahovske ploče i sunčanog kruga te metopni ukrasi. Inkrustacija se susreće i u mlađoj,<em> Panonskoj kulturi</em>, odnosno njenoj slavonsko-srijemskoj varijanti nazvanoj <em>Bjelobrdska kultura</em> (po Bijelom Brdu kod Osijeka). U Vučedolskoj je kulturi karakter ornamenata pretežno kasnoneolitički i eneolitički, u Bjelobrdskoj su kulturi ornamentalni motivi tipični za brončano doba: koncenrični krugovi, različne paralelne linije oko cijele posude, cik-cak linije, nizovi tačkica i drugi motivi ispunjeni bijelom inkrustacijom. — U okviru Badenske, Vučedolske i Bjelobrdske kulture nađeno je veoma malo primjeraka figuralne plastike. Badenskoj kulturi pripadaju jedna ženska i jedna životinjska figura, obje iz Vučedola. U Vučedolskoj kulturi susreću se rijetki primjerci ljudske i životinjske plastike (figura jelena s kultnom posudom na glavi i posuda u obliku golubice iz Vučedola). U srednje i kasno brončano doba idoloplastika postaje sve rjeđa. Pronađeni primjerci figura nastavljaju tradiciju neolitičke idoloplastike. Među njima je najzanimljivija ženska glinena figura iz Dalja (visoka 23<em> cm</em>), ukrašena koncentričnim kružićima i drugim motivima koji simboliziraju odjeću i nakit. Poznati su još nalazi idola iz Bapske, Kirin-grada, Lasinje i Poljanaca na Savi.<br /> <em>ŽELJEZNO DOBA.</em> U željezno doba u Hrvatskoj žive različna ilir. plemena koja, pod heterogenim vanjskim utjecajima, razvijaju različne lokalne kulture. U sjev. Hrvatskoj, u okviru<em> Daljske kulture</em> (nazvana po nekropoli kod Dalja kraj Osijeka), lik. umjetnost ostavila je najmanje tragova. Najpoznatiji primjerci plastike potječu iz Dalja; dva crvena askosa s ručkama u obliku ovnova, dvije male kupe s dršcima u obliku neke ptice močvarice (dvije takve kupe pronađene su i u Martijancu) i mala vaza u obliku stilizirane ptice. Po svom karakteru, ti predmeti predstavljaju koncepciju karakterističnu za lik. umjetnost toga vremena u srednjoj Evropi, odnosno za hallstattski kulturni krug. — U Istri se, pod utjecajem italske kulture Este i etrursko-grč. centara na zap. italskoj obali, razvija <em>Istarska kultura.</em> Najvažniji umjetnički fenomen u ovoj kulturi je velika kamena figuralna plastika iz Nesakcija (žena u momentu rađanja [?], konjanik, dvije muške figure u gotovo naravnoj veličini, ulomci nekoliko drugih kipova) te arhitektonski fragmenti ukrašeni meandroidnim i spiralnim ornamentom, rađeni očito pod grčko-etrur. utjecajima. U samom Nesakciju pronađene su i dvije fragmentarne brončane situle ukrašene prizorima iz svakidanjega života, možda importirane s područja kulture Este ili iz Slovenije. U Puli je nađena glava s dvostrukim licem, vjerojatno domaće djelo, rađeno u stilu grč. arhajske umjetnosti. Iz drugih lokaliteta (osobito iz Picuga) potječe niz sitnih figuralnih privjesaka; iz Picuga je također i velika keramička vaza s apliciranim životinjskim figurama. — U Lici (i sjeverozap. Bosni) razvija se<em> Japodska kultura</em> čiji nosioci pokazuju razvijen smisao za lik. izražavanje. U red najvrednijih predmeta te kulture, nađenih u Hrvatskoj, ulaze: brončane pločice s alegoričkim figuralnim prikazima iz Prozora u Lici, ovnujske glave od jantara iz Kompolja i Vrepca, brojni antropomorfni privjesci, karakteristični za Japodsku kulturu, iz Prozora, Smiljana, Ribnika i Kompolja, ljudske maske na zrnima od staklene paste iz Prozora, konjska figurica od jantara iz Vrepca, brončani privjesci u obliku životinja iz Prozora itd. Osobito su zanimljive ljudske glave iz Kompolja izrađene od jantara, u stilu arhajske grč. umjetnosti. Vjerojatno je da su to etrurski radovi, importirani na japodsko područje. U sjev. Dalmaciji i na otocima sjev. Jadrana razvila se<em> Liburnijska kultura</em>, poznata uglavnom po materijalu koji je iskopan u nekropolama u Ninu i Vrsima. Relativno rijetki predmeti umjetničkog obrta pokazuju ovisnost o italskim i grč. likovnim utjecajima. Osobito su vrijedni privjesci u obliku ljudske figure (Baška na Krku i Nin), antropomorfni privjesci nastali očito pod japodskim utjecajem, te različne aplikacije u liku ptica močvarica. —U<em> Istarskoj kulturi</em> vrlo je jak utjecaj grč. umjetnosti, u prvom redu umjetnosti arhajskog perioda; utjecaj klasične umjetnosti opaža se samo sporadično na ponekim privjescima u obliku ljudske figure. Dolazak Kelta (početak ← IV<em> st.</em>) nije izazvao bitne promjene u lik. izražaju Ilira. Keltski se utjecaj opaža samo u krajevima u kojima su se Kelti nastanili, npr. na području Daljske kulture, te na nekim predmetima Japodske kulture.<tab>Al. S. </tab><br /> ANTIČKO RAZDOBLJE<br /> Na području Hrvatske živjelo se još punim prethist. životom, kad su se na njemu pojavile prve manifestacije ant. kulture. Bili su to predmeti importirani u fazi ranih pothvata grč. pomoraca, u vrijeme kada su grč. gradovi tražili nova tržišta za svoju robu i na Jadranu, a preko njega i na područjima srednje i južne Evrope. Ti kontakti omogućili su vrlo brzo osnivanje prvih grč. naseobina na ilir. području. Premda su najstarije među njima morale biti osnovane barem već u toku ← V<em> st</em>., grč. se kolonizacija na ist. Jadranu potpuno razvila istom potkraj ← V ili u prvoj pol. ← IV<em> st. </em>(osnutak kolonije<em> Issa</em> na otoku Visu i<em> Faros</em> na položaju današnjega Starigrada na Hvaru). Među drugim grč. naseobinama ističu se poljodjelska kolonija u Lumbardi na Korčuli <em>(Korkyra Melaina), </em>pa naseobine na kopnu<em> Tragurion</em> (Trogir) i<em> Epetion</em> (Stobreč). Sve one, uz izuzetak Farosa, pokazuju u izboru lokacije istu koncepciju; to su, poput ilir. utvrđenih gradina, izvrsno branjeni položaji (karakterističan sistem obrane pokazuje Tragurij) koji samo oblicima perimetra i rastera pokazuju ponešto različite sheme. Od arhitekture grč. kolonija poznati su uglavnom ostaci gradskih fortifikacija (Issa, Faros), gdje su primjenjivani veliki kameni blokovi poligonalnog ili kvadratnog presjeka (tzv. kiklopski zidovi). Ta je tehnika građenja utjecala na oblik i karakter fortifikacije nekih ilir. gradova-gradina (»Tor« kod Jelse na Hvaru, Bribir u Dalmaciji i dr.). Od drugih spomenika arhitekture značajni su ostaci ant. teatra na Visu, iako po svojim konačnim oblicima pripadaju vjerojatno već rimskoj fazi. U našim se krajevima sačuvalo malo skulpture iz grč. doba; najljepši je dosad poznati spomenik iz tog vremena na ist. obali Jadrana trogirski reljef Kairosa. Motiv Kairosa veoma je rijedak u ant. umjetnosti, a trogirski reljef umjetnički je mnogo vredniji od svih poznatih sličnih spomenika. Radi se vjerojatno o dosta kasnoj replici izgubljena originala koji je stilski i ikonografski morao biti veoma bliz Lizipu. Iz Trogira potječe i drugi očuvani spomenik skulpture iz grč. doba: mala pravokutna stela s likom žene koja — u stilu atičkih nadgrobnih spomenika — sva zadubljena obavlja neki kućanski posao. Grčko-helenističku skulpturu istočnojadranskoga područja predstavljaju i rijetki primjerci likova različnih božanstava izrađenih u kamenu, štuku (s jedne porušene edikule), bronci i terakoti (originali ili imitacije tzv. Tanagra-figurica), nađeni uglavnom u Issi. S područja umjetničkog obrta grč. su gradovi (a uporedo s njima i neka ilir. naselja) ostavili mnogo više spomenika koji potvrđuju kontinuirane veze u prvom redu s Velikom Grčkom. Iz ← IV do ← I<em> st.</em> potječe obilje keramike, nađene većinom u grobovima Isse, Farosa i naseobine u Lumbardi. Ona pripada uglavnom apulskoj proizvodnji, a posebno tipu tzv. Gnathia-vaza. Ima potvrda da se takvo posuđe proizvodilo i u nekim radionicama na ilir. obali (Issa). Najrašireniji oblici su vrčevi za vino <em>(oinohoai),</em> pa male, trbušaste amfore<em> (amforiskoi)</em> i elegantne čaše<em> (skyfoi)</em>; ti su predmeti ukrašeni figuralnim prikazima u površno izvedenom crtežu ili sitnim dekorativnim panoima s motivima delfina, golubica i sl. na sjajnoj crnoj podlozi, dijelom dekoriranoj plastičnim rebrastim ukrasom. Nađeni su i primjerci starije, prethelenističke keramike, u prvom redu keramike s crnim figurama (Vis, Korčula) pa keramike protokorintskoga tipa (<em>Salona</em> Solin). Svi ti primjerci keramike potječu iz ← VI<em> st.</em> Od atičkih vaza s crvenim figurama (← V<em> st.</em>) ističe se — posebno s obzirom na mjesto nalaza (<em>Aenona</em> Nin, važno središte liburnijske kulture) — fragmentarna vaza, danas u Arheološkom muzeju u Splitu. Helenistički zlatni nakit, nađen u većim količinama na ilir. području izvan važnijih centara grč. kolonizacije, samo je sporadično zastupan. Riječ je u prvome redu o naušnicama u obliku Erota ili Nike (Viktorije), koje su se proizvodile i importirale u naše krajeve i u rim. doba. Taj dragocjeni nakit koji je morao u većim količinama pritjecati u urbane centre na ist. Jadranu, vjerojatno je potjecao od pljačke iz vremena ant. prebirača grobova. Grč. grobovi Isse (nekropola na položaju Mrtvilo) dali su dosad najvrednije nalaze. Brz ekonomski razvoj omogućio je grč. kolonijama na ist. Jadranu da se postepeno osamostale. Istodobno se one počinju pretvarati iz čisto poljoprivrednih u proizvodno-industrijske naseobine (proizvodnja keramike za potrebe Ilira koji su je mnogo tražili). Issa, Faros te još neidentificirana <em>Herakleia</em> kuju vlastiti novac s karakterističnim simbolima (koza, amfora, grozd i sl.) i likovima božanstava (Zeus, Demetra, Apolon, Heraklo, lokalni heros Jonije i dr.); koliko je dosad poznato, jedini je Faros, uz brončani novac različne vrijednosti, kovao i srebrni novac. Pod grč. utjecajem počinju kovati novac i Iliri; javlja se domaći novac plemena (Daorsi), gradova (<em>Rhizon</em> Risan) i vladara (Gencije, Balej). Iliri se istodobno upoznavaju — barem na širem obalnom pojasu—s novčanom privredom. O tome govore sporadični nalazi grčkog novca na ilir. području. Pored novca grč. gradova pojavljuju se, kao dokaz širih ekonomskih veza, i novci drugih gradova, osobito helenističkih centara na ist. Mediteranu.<br /> U najvažnije dokumente o životu i djelovanju grč. naseobina valja ubrojiti i epigrafske spomenike — psefizme, preskripte i druge javne dokumente, te nadgrobne stele. To su istodobno i prvi vjesnici pismenosti na ilir. obalama. Nadgrobni su spomenici svojim škrtim epigrafskim podacima (ima i patronimik pokojnika) osvijetlili neke demografske i etničke probleme u pogledu sastava stanovništva tih naseobina, a spomenici javnoga značenja dali su uvid u političko i državno uređenje gradova-polisa, kao i u njihovu državno-diplomatsku aktivnost u pravcu osiguravanja vlastite samostalnosti. Među karakterističnim oblicima sepulkralnih spomenika dominira vitka stela sa zabatom — često s naglašenim triglifijem i drugim ukrasima (npr. akroterijima) — koja predstavlja shematizirani hram-heroon. Nalazi potvrđuju da je u grč. naseobinama bilo i pravih građenih edikula-heroona (npr. u Issi). Grci su po dolasku u naše krajeve više primjenjivali ritus inhumacije, pa su iz toga doba sačuvani, osobito na Visu, brojni primjerci sarkofaga na monumentalnim bazama, ali uz njih i jednostavnije grobnice, načinjene od prostih, neobrađenih ploča; zanimljivo je da je u tim grobnicama, koje su zbog svoje jednostavnosti vjerojatno izbjegle pljački u ant. doba i kasnije, sačuvan često vrlo bogat grobni inventar. Arheol. materijal iz grč. naseobina na našoj obali čuva se danas navlastito u arheol. muzejima u Splitu (bogata zbirka keramike, natpisa i novca) i Zagrebu (veća zbirka natpisa iz Farosa, bogata kolekcija novaca grč. gradova).<strong><br /> </strong>Po dolasku Rimljana ant. se (klasična) kultura širi posvuda, iako ne podjednakim intenzitetom. Dalm. obali pridružuje se sada čitava naša obala (posebno Italiji najbliža Istra) a onda postepeno i ilir. krajevi u unutrašnjosti. Područje Hrvatske, naseljeno ilir. plemenima bilo je, već na početku rim. dominacije u ovim krajevima, ušlo u sklop novoosnovane provincije Ilirik<em> (Illyricum)</em> koja se kasnije podijelila na dvije pokrajine: Dalmaciju i Panoniju. Najzapadniji dio današnje Hrvatske (cijela Istra zap. od Raše) bio je, međutim, izravno pripojen rim. državnoj matici koja je u tim krajevima počela najaktivnije provoditi romanizaciju. Tako su se u našim krajevima susrele dvije civilizacije. Neminovna posljedica toga susreta bila je heterogenost razvoja kulture u ilir. krajevima. Veći dio ilir. krajeva razvijao se tada u specifičnim prilikama. One su našle logičan odraz u tzv. rimsko-ilir. provincijalnoj kulturi, dok su samo istaknutiji urbani centri, navlastito na primorju, mogli njegovati klasičnorim. kulturu, no i tu uz odraze inverznih utjecaja domaće sredine. U kulturnom razvoju ilir. krajeva još je jedan faktor odigrao važnu ulogu: grč. urbani centri na Jadranu, izraziti nosioci helenističkih kult. tradicija. Ti grč. gradovi, koji su u borbama s Rimom izgubili slobodu ili autonomiju, ubrzo su romanizirani, te su se morali prilagoditi procesu rim. kolonizacije i urbanizacije novoosvojenih krajeva. I ilir. gradovi gradinskoga tipa razvijaju se odsada kao rim. gradovi sa statusom municipija. Na obalnom pojasu današnje Hrvatske postojao je, međutim, znatan broj gradskih centara koji su, primivši italske koloniste, dobili rang rim. kolonija već u počecima carskoga doba, ako ne i nešto ranije (<em>Pola </em>Pula,<em> Parentium</em> Poreč, kao gradovi koji su pripadali X italskoj regiji;<em> Iader</em> Zadar,<em> Salona</em> Solin, <em>Narona</em> Vid kod Metkovića,<em> Epidaurus</em> Cavtat u provinciji Dalmaciji i, u najbližem zaleđu,<em> Aequum</em> Čitluk). Nešto kasnije dobili su rang kolonija i gradovi u unutrašnjosti:<em> Siscia</em> Sisak,<em> Mursa </em>Osijek,<em> Cibalae</em> Vinkovci. S obzirom na raznorodni postanak »rimskih« gradova u našim krajevima raznolika je i njihova urbanistička shema. Ona pokazuje varijetete od helenističko—hipodamskih oblika i pravolinijskoga rastera (<em>Parentium, Iader</em> i dr.) pa do jezgrasto-radijalnog sistema<em> (Pola)</em> baštinjenog od ranijih ilir. gradova. U nizu fortifikacija iz rim. doba s tradicijom predrim. »kiklopskog« načina zidanja mogu se izdvojiti dobro sačuvane zidine<em> Asserije</em> (Podgrađe) i<em> Varvarije</em> (Bribir) u sjev. Dalmaciji, zatim izrazito stratificirane zidine Salone djelomice s kulama, ostaci zidina u Iaderu i Naroni, te dijelovi sačuvanih zidina Pole. Rim. su gradovi svagdje imali sličan unutrašnji urbanističko-arhitektonski profil koji su karakterizirali određeni elementi: ulice (kod većine jasno su se ocrtavali<em> cardines</em> s približnom orijentacijom sjever—jug, i<em> decumani</em> u smjeru istok—zapad), trgovi od kojih je jedan bio glav. gradski forum (dobro sačuvani prostori foruma u Iaderu, Saloni, Poli, Aequumu) te monumentalne javne građevine (hramovi — Pola, Salona, Parentium, Siscia i dr.; gradske vijećnice — curiae; bazilike; kupališta — Salona, Iader, Issa i dr.; teatri — Salona, Issa, Pola; amfiteatri — Salona, Iader, Pola), trijemovi i stambene zgrade. Među njih se ubrajaju i vodovodni uređaji s vanredno dobro provedenom kanalizacijom (v.<em> Akvedukt).</em> Slabo je poznata stambena arhitektura rim. gradova u našim krajevima. Ipak, rim. se kuća i u našim krajevima malo razlikovala od rim. kuće u Italiji: i tu dolazi, uz jednostavnije oblike prizemnica, i kuća na kat poznate sheme s otvorenim atrijem i peristilom. Sistematska istraživanja u većem opsegu vršena su jedino u Saloni, no i ona se odnose pretežno na kasnoant. starokršćanski period i na odgovarajuće urbane i ekstraurbane kultne komplekse — na cemeterijalne bazilike s nekropolama. U novije vrijeme intenzivno se istražuju i drugi ant. gradovi. Posebno mjesto u proučavanju ant. arhitekture zauzimaju brojni ruralni kompleksi i aglomeracije, većinom gospodarskoga karaktera, koji se pojavljuju na cijelom našem području, posebno u primorskom pojasu (Brijunski otoci, Barbariga, Muline na Ugljanu, Mala Proversa, Polače na Mljetu, Danilo kraj Šibenika i dr.). Po takvim naseljima, koja u svojoj jezgri predstavljaju skup gospodarskih zgrada (tzv.<em> villae rusticae</em>), mogu se upoznati ne samo specifičnosti ekonomskoga profila ilir. zemalja za vrijeme rim. vladavine (vinogradarstvo, uljarstvo, ribarstvo) već i karakteristike ruralne arhitekture (npr. <em>villae</em> s peristilom ili bez njega, s rizalitima ili bez njih itd.). Poneka središta bila su na glasu kao lječilišta i odmarališta. Na teritoriju Hrvatske najpoznatije takvo lječilište bile su <em>Aquae Iasae</em> (Varaždinske Toplice). Sudeći po imenu i po najnovijim nalazima, ono je moralo biti poznato i iskorišćivano još u predrim. doba. Nije bez osnove pretpostavka da je i lokacija velike palače-ljetnikovca, što ju je potkraj III<em> st.</em> dao podignuti na mjestu današnjega Splita car Dioklecijan, bila uvjetovana upravo tamošnjim sumpornim izvorima. Posebno treba istaći tzv. utilitarnu arhitekturu (ceste, mostovi i sl.). Rim je sva važnija naselja u našim krajevima povezao mrežom izvrsnih cesta; još i danas su na mnogim mjestima, osobito u dalmatinskom kršu, vidljivi tragovi vozila (koloderine), duboko utisnuti u ceste trasirane u živcu kamenu. Cijeli taj sistem cesta, koje su građene poglavito zbog vojno-strateških potreba, izgradili su pripadnici vojnih jedinica, većinom u najranije doba carstva, za Augusta, koji je dovršio pacifikaciju Ilirika (god. 9). Osobite zasluge u izgradnji cesta stekao je namjesnik Gornjeg Ilirika, kasnije Dalmacije, Publije Kornelije Dolabella. Niz kamenih ploča s nekadašnjih grad. vrata u Saloni (danas u Arheol. muzeju u Splitu) potvrđuje da je Dolabella sagradio pet cesta koje su vodile iz ovoga centra kroz sva područja provincije. Ant. ceste bile su obilježene miljokazima. Uz ceste su na određenim udaljenostima, osobito gdje nije bilo većih naselja, postojale stanice za odmor i postaje za izmjenu stoke za vuču<em> (mansiones, mutationes)</em> koje su se kasnije razvile i u znatnija naselja.<br /> Stanovništvo većih gradova, osobito u obalnom pojasu, bilo je i etnički dosta šareno, jer je obuhvaćalo znatan broj doseljenog italskog življa i doseljenike iz različnih provincija, ponajviše Orijentalce koji su ponegdje — kao u Saloni i nekim drugi lučkim trgovačkim središtima — davali posebno obilježje cjelokupnom kulturnom razvoju. Uz lat. jezik bio je tu obilno u upotrebi i grčki: to potvrđuju brojni grč. epigrafski spomenici (velika zbirka u splitskom arheološkom muzeju).<br /> Višestoljetna rim. vladavina ipak nije bitno izmijenila ni ozbiljnije načela dotadašnju etničku strukturu tih krajeva u kojima su osnovno stanovništvo predstavljala ilir. plemena, te određeni postotak keltskog elementa koji je već odavna bio infiltrirao neka od njih (Japodi). Romanizacija se na najvećem dijelu ilir. područja zasnivala uglavnom na rim. upravnim formama i administrativnom aparatu, a posebno na površnoj kulturnoj glazuri ispod koje je i dalje tinjao život čvrsto temeljen na starim domorodačkim tradicijama (jezik, domaća imena, epihorski kultovi i sl.). Negdje je otpor protiv romanizacije bio vrlo jak (osobito u dolini gornje Cetine, pod Dinarom i u Istri). U tom pogledu poseban fenomen predstavlja rim.-ilirski municipij <em>Rider (Municipium Riditarum,</em> Danilo) u sjev. Dalmaciji. U njemu stanovnici (na spomenicima prvih stoljeća rim. vladavine) nose i dalje samo ilir<em>. imena</em>. Taj ant. grad, koji je svoju staru gradinsku jezgru postepeno povezao s ruralnim kompleksom u bogatoj danilskoj dolini — gdje je nastalo novo, kasnoant. i starokršćansko središte municipija (biskupsko sjedište ?) — pruža zanimljiv ali nerijedak primjer formiranja novih naseobinskih jezgara u podnožjima gradina; time je nastalo spajanje dviju različitih urbanističkih koncepcija naselja, stare ilirske i nove rimske. Najbržu pak asimilaciju od svih ilir. krajeva pokazuje područje Istre i Liburnije koje je ekonomski bilo najtješnje povezano s bogatom klasom italskih posjednika.<br /> Spomenici u kojima se najbolje ogleda heterogenost tradicije i umjetničkog izraza pripadaju sepulkralnoj i kultnoj baštini antike. Rim je unio u naše područje svoje tipične sepulkralne spomenike koji su rađeni u kamenu: osuarij-urnu (najčešće cilindrična oblika) koja se zakapala pod zemlju ili stavljala u zidanu grobnicu, te nadgrobni spomenik najčešće u obliku stele, titulusa ili cipusa; rjeđi je kakav drugi specifični oblik. Titulus se pojavljuje u jednostavnim varijantama pravokutnika (gdjekad, slično steli, s upisanim zabatom) a cipus najčešće u obliku monumentalnoga kubusa; stela, sa zabatom a katkada i s drugim arhitektonskim elementima, predstavlja shematiziranu kultno-sepulkralnu arhitekturu (hram-heroon). Ant. stele iz naših krajeva, posebno stele na primorju, idu u red najvrednijih ostvarenja sepulkralne skulpture u kojoj je portretna plastika našla jedinstven izraz: rimsko-italski okvir i sadržaj protkan lokalnim, pučkim osjećajem za plastičnost, prostornost i ukras. Ima ih u nekropolama svih važnijih ant. centara u Hrvatskoj (Salona, Narona, Siscia i dr.). Najzanimljiviju zbirku dalo je područje Liburnije (stele u Arheološkom muzeju u Zadru). Uz izrazite autohtone elemente (u lik. izrazu, dekoraciji i tretmanu odjeće) pojavljuju se tu i drugi sigurni epihorski znaci: domorodačka imena, uklopljena već u rim. onomastičku formulu, s rim. gentilicijem. — Kasnoant. figuralne stele (III—IV<em> st</em>.), a i drugi spomenici, nose obilježja shematizacije, geometrizacije i plošnog tretiranja likova, te tako već nagoviještaju lik. izraz ranoga Srednjeg vijeka. Vrlo su bogato dekorirani i cipusi; jedan od najljepših primjeraka nađen je u Danilu: uz liktorske znakove, koji flankiraju natpisno polje, tu se vidi bogata florealna dekoracija, dana u širokom pojasu, a u njoj likovi putta, berača grožđa, s kotaricama. U gornjem pojasu toga spomenika, koji je prilično oštećen, prikazane su domaće životinje, uglavnom rogata stoka. Spomenik, važan i zbog toga što se na njemu spominje ime tog ant. naselja, ilustrira glav. privredne grane (vinogradarstvo i stočarstvo) jednog od velikih danilskih gospodarstava onoga vremena. Od specifičnih tipova grobnih ili nadgrobnih spomenika Ilira s područja Hrvatske najneobičniji i najzanimljiviji je »liburnski cipus«, tj. spomenik u obliku valjkastog uspravnog trupca sa stožastim završetkom koji obično nosi još i šišarku (bogata zbirka u lapidariju Arheološkog muzeja u Zadru). Čini se da ova vrsta sepulkralnih spomenika reproducira prastari tip kuće koji se do danas sačuvao u nekim oblicima poljskih kućica (bunje), osobito na području nekadašnje Liburnije. Spomenici toga tipa pojavljuju se samo na području sjev. Dalmacije, između rijeka Zrmanje i Krke i na otoku Krku, a glav. su im nalazišta liburnijski gradovi Asseria, Iader,<em> Corinium</em> (Karin) i Aenona. Iliri su na području Hrvatske, osobito u Dalmaciji, najčešće podizali sepulkralne spomenike jednostavnijih oblika: to su, u prvom redu, urna u obliku duguljasta kvadera s natpisnim poljem (titulus), i shematiziran takav spomenik — titulus, tj. pravokutna ploča s natpisom koji sadrži jednostavnu sepulkralnu formulu. Uz područje gornje Cetine, gdje je nađeno više takvih spomenika, prednjači i opet Danilo; odavde potječe nekoliko vrlo zanimljivih varijanata toga tipa, pa se može govoriti o posebnom »riditskom« tipu tih spomenika. S trećim stoljećem mijenja se uglavnom i u našim krajevima dotadašnji dominantni sepulkralni ritus: incineraciju sve više zamjenjuje inhumacija, jer kršćanstvo dopušta jedino taj način ukapanja. U vezi s tim nestaju i dotadašnji oblici sepulkralnih spomenika, a pojavljuju se i sve više afirmiraju novi; najrašireniji je medu njima sarkofag u obliku kuće (s krovom koji često imitira crijep). Uz serijski izrađivane sarkofage, kojih je osobito velik broj nađen u solinskim nekropolama, pojavljuju se, dosta rijetko, i raskošni figuralno ukrašeni sarkofazi s temama iz ant. mitologije. Većina tih sarkofaga, nađenih uglavnom u Saloni (danas u Arheološkom muzeju u Splitu), potječe iz atičkih radionica II i III<em> st. </em>Ima, međutim, i domaćih radova; to pokazuje kamen lokalne provenijencije, od kojega su neki sarkofazi izrađeni, a još više činjenica da su katkada izrađeni u živcu kao nepokretni spomenici (sarkofag s prikazom Heraklovih djela, danas u crkvici sv. Kaja u Solinu). Među najljepše figuralne sarkofage iz Salone ubrajaju se sarkofazi s prikazom priče o Hipolitu i Fedri i o Meleagru (lov na kalidonskoga vepra), s amazonomahijom, s borbom Lapita i Kentaura, s Muzama, s bakhičkim motivima i dr. Tim sarkofazima treba pribrojiti i figuralne ranokršćanske sarkofage, među njima i nedovršeni s prikazom Dobrog pastira, pa sarkofag s motivom prelaženja Jevreja preko Crvenoga mora. (Ovaj posljednji nesumnjivo je import, jer ima svoga dvojnika u franc. gradu Arlesu, kao što ima dvojnike po evr. muzejima i sarkofag s prikazom mita o Fedri.) Uz sarkofag, dosta često dolaze zidane, nadsvođene grobnice<em> (camere a pozzo),</em> kakvih je nađeno posvuda, a najviše u kršćanskim nekropolama Solina (najpoznatija: Manastirine). Mnogo je češći u to doba način ukapanja pod krovom od velikih crijepova (tegula), u prelomljenim amforama i sl. Te skromne grobnice upotrebljavalo je siromašnije stanovništvo koje nije moglo podizati skupe nadgrobne spomenike. Usporedo s pojavom kršćanstva i s afirmacijom novoga ritusa pojavljuju se i skupe olovne rake u obliku trapezoidnih sanduka (najviše ih je nađeno u kršćanskim nekropolama Salone).<br /> Ant. kultovi u našoj zemlji daju još izrazitiji primjer dvosmjernog kulturnog razvitka. Iliri nisu imali razgranati sistem kultova ni božanstava u smislu grč.-rimskog panteona, ali se u atributima-epitetima i u ikonografiji glav. bogova može lijepo slijediti razvoj kultova koji odrazuje stupnjeve postepenoga privrednog preobražaja ilir. krajeva. Za poznavanje glavnog ilir. božanstva koje na vrlo mnogim spomenicima dolazi pod lat.-rimskim imenom<em> Silvanus</em> (v. Iliri), njegova kulta i ikonografskih značajka njegovih figuralnih interpretacija posebno su zanimljivi votivni spomenici s područja gornje Cetine, zajedno sa svojim ikonografskim varijantama s druge strane Dinarskoga masiva, u poljima zap. Bosne. Nasuprot ovom opće- ilir. božanstvu, ilir. su krajevi u primorskom pojasu (Istra, Liburnija) imali i neke specifične kultne karakteristike, po kojima se također ponešto diferenciraju, od ostalih ilir. zemalja. Tu se pojavljuju uglavnom likovi ženskih božanstava, personifikacija prirode, koja se — prema njihovim kasnijim rim. interpretacijama — moraju dovesti u vezu s kultom plodnosti. Ti ženski kultni likovi, počevši od ikonografski vrlo zanimljivoga monumentalnog kipa žene ili božanstva pri porodu (?, iz Nesakcija), pa do grupe Venere Anzotike s Prijapom (iz Nina), nosili su još u ant. doba različita imena (<em>Iutossica, Iria, Trita, Latra, Ansotica</em> i dr.) Ta se imena katkada pojavljuju u rim. interpretaciji — izjednačena s Venerom (<em>Venus Iria, Venus Ansotica</em> i sl.). Ova pojava podsjeća na još žive tragove matrijarhalne kulture, o kojoj se govori, u vezi s Liburnima, u Pseudo-Skilakovu spisu »Periplus«. Druga kategorija ant. kultnih spomenika s područja Hrvatske vezana je uz standardna rim. božanstva koja su predstavljala osnovni instrument romanizacije. Najčešće se na spomenicima pojavljuje ime Jupitera, no za njim ne zaostaju ni ostala rim. božanstva (Neptun, Apolon, Mars, Herkul, Venera, Minerva i dr.), pa različite personifikacije (<em>Salus, Pax </em>itd.).<strong><br /> </strong>Figuralni kultni spomenici tih dviju kategorija ne razlikuju se samo po suštini, sadržaju i ikonografskim detaljima; oštro ih dijeli s jedne strane lik. koncepcija a s druge strane karakter izvedbe. Domaći ilir. kultni spomenici gotovo su bez izuzetka reljefi malih dimenzija, izrađeni od lokalnoga, prostog kamena, a likovi su tretirani najvećim dijelom plošno, u stilu duboreza kao na kasnoantičkim stelama. Spomenici italsko-rim. i orijantalno-rim. božanstava pokazuju najraznolikiju skalu dimenzija, oblika, materijala i obradbe. U niz najljepših ostvarenja takve plastike idu statue Minerve, Venere<em> (Venus Victrix)</em> i Apolona iz Salone, kip Selene i glava Herakla (?), djela praksitelovske ljepote i karakteristika, iz Aequuma, pa reljef plesačica i Narone i još neke druge izuzetno vrijedne skulpture koje se danas nalaze uglavnom u muzejima u Zagrebu, Splitu, Zadru i Puli. Mnoge od njih dokaz su jake tradicije i izravne veze s grčko-helenističkom umjetnošću. — Jedan od najraširenijih orijentalnih kultova u našim krajevima bio je kult Mitre. Ostavio je brojne figuralne spomenike važne za ikonografiju (mali solinski reljef sa zodijakom i dr.) i za razvoj Mitrina kulta. Zanimljiv je prirodni mitrej — s kultnom slikom božanstava — u jednoj pećini u Močićima nedaleko od ant. Epidaura, gdje su konstatirani stariji tragovi Silvanova svetišta. Jak je kult Kibele, a još jači kult Libera (Dioniza) koji je u toj rim. interpretaciji već gotovo izgubio svoje orijentalno značenje. Pored rim. figuralne plastike s kultnim temama (koja, osim u monumentalnim ili skromnim oblicima u kamenu, dolazi u velikom broju i u obliku minijatura u bronci, olovu, terakoti, kosti i sl.), sačuvano je mnogo skulptura profanoga karaktera — likovi imperatora, različnih dostojanstvenika, gradskih funkcionara, matrona ili običnih građana. Ti su kipovi negda ukrašavali javne trgove i druge gradske prostore ili nekropole. Najmonumentalnije takve statue nađene su u Ninu i one predstavljaju imperatore iz najranijega doba castva (danas u Arheološkom muzeju u Zadru). Uz te carske statue ističu se i dva imperatorska torza u oklopu iz Salone (jedan u Arheološkom muzeju u Zagrebu, drugi u privatnom posjedu u Grazu). Slične monumentalne statue imperatora (?) nađene su i u Visu.<br /> U nedostatku sačuvanih spomenika ant. slikarstva s figuralnim kompozicijama (u novije vrijeme otkriveni su manji ostaci u Varaždinskim toplicama) posebnu vrijednost dobivaju figuralni mozaici nađeni u različnim krajevima Hrvatske. Najljepše figuralne kompozicije potječu iz Salone (višebojni mozaici s likovima Apolona, Tritona. Orfeja i dr., danas u Arheološkom muzeju u Splitu) i iz Pule (nedavno otkriveni višebojni podni mozaik s temom iz priče o Dirki). Pridružuju im se mozaici iz Nina, rađeni u crnobijeloj tehnici. Mozaik se njeguje i u ranokršćansko doba; iz toga su vremena dekorativni mozaici sakralnih kompleksa u Parentiju i Saloni. U Poreču (u Eufrazijani) sačuvane su i velike površine zidnih mozaika s likovima iz kršćanske ikonografije. Ti mozaici, u usporedbi s mozaicima iz prvih stoljeća Rimskog imperija, pokazuju sasvim nova lik. shvaćanja.<br /> Jedno od prvih mjesta u primijenjenoj umjetnosti pripada keramici. Ističe se importirana glazirana i lijepo ornamentirana keramika,<em> sigillatta</em> (pojavljuje se pretežno u sjev. hrv. krajevima), pa velika količina figuralnih i drugih svjetiljaka <em>(lucernae).</em> Uz keramiku važno mjesto zauzima i proizvodnja staklenoga posuđa koje se uvozilo navlastito iz centara na sjev. Jadranu (Akvileja); najljepši primjerci potječu iz liburnijskih gradova Iadera, Aenone, Asserije i dr., te iz Siska i Solina gdje se, čini se, nalazila i domaća staklarska radionica. Posebno mjesto u umjetničkom obrtu pripada nakitu (veći nalazi iz Solina i Vida). Izrada nakita uglavnom nastavlja tradiciju helenističkoga zlatarstva i u pogledu odabiranja motiva i u pogledu tehničke izvedbe. Sa zlatarstvom je tijesno povezana produkcija gema koje su u našim krajevima nesumnjivo import italskih radionica. Geme su vrlo često važan izvor za bolje upoznavanje ikonografije nekih rijetkih kultnih motiva (npr. lik Kairosa na gemi u Arheološkom muzeju u Zadru). Obilna je proizvodnja ukrasnih predmeta od jantara, kosti i drugog materijala. I tu se susreću figuralni motivi reduciranih, minijaturnih oblika. Takvi su predmeti lakše prodirali i u manje ant. centre do kojih je velika, monumentalna umjetnost teže nalazila puta.<br /> Posljednje razdoblje u kulturi ant. doba na području Hrvatske posebno je zanimljivo, jer su u tom kasnom periodu nastala neka izuzetno vrijedna umjetnička djela, osobito na području arhitekture. U tom se vremenu zapravo ocrtavaju dva perioda: period tetrarhije (Dioklecijanova palača u Splitu) i ranokršćanski period. Ranokršćanski period obuhvaća razvoj u IV—VII<em> st.</em> (predstavljaju ga u prvom redu spomenici Solina i Poreča), a njegov nagli prestanak znači istodobno i kraj ant. civilizacije u našim krajevima. Dioklecijanova palača (v.) i kompleksi urbanih i cemeterijalnih bazilika Solina i Poreča idu u red najbolje očuvanih i proučenih spomenika ant. arhitekture u našim krajevima. Kraj ant. civilizacije u zemljama starog Ilirika obilježen je snažnim ekonomsko-socijalnim, duhovnim i etničkim previranjima. Reforme što ih je zamislio Ilir Dioklecijan nisu mogle da zaustave pad imperija. Prodori »barbarskih« plemena na ilir. teritorij, koji je predstavljao izvrsnu sponu ist. i sjev. oblasti Evrope s Italijom, metom svih inkurzija, izazivali su vrtoglave promjene vlasti i u ovim krajevima (Huni, Odoakrovi Germani, Istočni Goti). Konačni prijelaz u novo razdoblje svoga povijesnog razvoja oni su dočekali pod obnovljenim gospodstvom Istočnorimskog carstva. To carstvo (Bizant) uzalud se trudilo da svoj legitimitet u tim područjima manifestira snagom (brojni ostaci fortifikacija, osobito u Saloni), sjajem i raskoši. Dolazak Slavena u te ilir. krajeve samo dijelom obuhvaćene romanizacijom, stvorio je mogućnost plodne slav.-ilirske simbioze koja je postala osnovom daljeg etničkog, nacionalnog i kulturnog razvitka.<tab>D. R. M. </tab><br /> RANI SREDNJI VIJEK<br /> Seoba naroda prekinula je daljnji razvoj i afirmaciju rim. civilizacije na tlu današnje Hrvatske koja je već od druge pol. III<em> st.</em> pod stalnim udarima »barbarskih« naroda. Arheol. tragovi te seobe, i njenih popratnih pojava još nisu dovoljno istraženi, koliko je dosad poznato, javljaju se samo sporadički. Radi se uglavnom o srebrnim novcima istočnogotskih vladara, o istočno- gotskim ili gepidskim fibulama (Pula, Sisak, Vinkovci, Batina, Ilok) i mačevima V—VI<em> st.</em> (Ilok), a sasvim rijetko o keramici i zlatnom ukrasnom okovu (Zmajevac, oko pol. V<em> st.)</em> te o šljemovima na provjesla (Solin i Vid kod Metkovića, prva pol. VI<em> st</em>.), kakvi su rađeni na tlu istočnogotske Italije. Gotima pripisuju neki istraživači (E. Dyggve, M. Abramić) prigradnje na kulama sjev. zida i gradnju bazilike s (arijevskim) baptisterijem u staroj Saloni. Ustvari, Seoba naroda nije bitno izmijenila ni etničku ni kulturnu sliku današnjih hrv. krajeva. Ilirski odnosno ilirsko-keltski supstrat i dalje je, sve do naseljenja Slavena, ostao dominantan na tom području, podlegavši romanizaciji samo u neznatnoj mjeri i samo površinski.<br /> Velike promjene donosi tek druga pol. VI i prva pol. VII<em> st.: </em>pojava Avara u Panoniji, stvaranje avarsko-slav. saveza i njegova borba protiv Bizanta koja se u poč. VII<em> st.</em> završava slav. osvajanjem najvećeg dijela Balkanskog poluotoka, te naseljenje Hrvata, To je tzv. razdoblje Prvoga avarskog kaganata koje traje otprilike do pol. VII<em> st.</em> U Istri pod vlašću Bizanta, to razdoblje upada Langobarda, Avara i Slavena dokumentiraju nalazi konjaničkoga groba s Brešca kod Buzeta i slav. nekropole u Čelegi kod Novigrada (srebrne naušnice, češljevi, keramika, prva pol. VII<em> st.). </em>Nekropoli u Čelegi srodne su druge nekropole iz VII i VIII<em> st.: </em>na Mejici kod Buzeta (kresiva, pršljenovi, noževi, vršci strelica, naušnice, ukosnice, okovi konjske orme, narukvice, fibule, staklena zrna), u okolici Brkača, u Vižinadi, u Polačini kod Ferenca, kod crkve sv. Jelene kraj Oprtlja (obol u ustima mrtvaca) i dr. Materijal iz tih grobova nosi dijelom bizant. karakteristike a dijelom značajke kulturnog inventara Panonske nizine. — Na ostalim područjima Hrvatske, razdoblje Prvoga avarskog kaganata (razdoblje martinovske kulture, po J. Korošcu) i prijelaznog perioda na razdoblje Drugoga avarskog kaganata ostavilo je tragove — trokutne vrške strelica, keramiku, ukrasne metalne okove često izvedene u tehnici tiještenja — u nalazima iz Zmajevca, Osijeka, Bijelog Brda, Čađavice, Biskupije, Stenjevca, Siska, Dalja, Sotina i dr. Među njima se u prvom redu ističe nalaz iz Biksupije iz prve pol. VII<em> st.</em>: 24 brončane matrice za tještenje lima, ukrašene ornamentalno i figuralno (stilizirani konj, kukac, ljudsko lice, ptičje glave). Iz poč. VII<em> st.</em> potječe i srebrni nalaz iz Čađavice (jezičci remenja, ukras s pojasa, pređica, narukvice, naušnice zvjezdolikog tipa, masivna ogrlica), podrijetlom možda negdje iz pontskih radionica. — Razdoblje Drugoga avarskog kaganata, koje traje otprilike od kraja VII do poč. IX<em> st.,</em> doba je avarsko-slavenske (keszthelyske) kulture. Pored drugih nalaza (keramika, kresiva, sjekire, stremeni, konjske žvale, različite naušnice, ogrlice i dr.) tipični su objekti te kulture pređice i jezičci remenja ukrašeni biljnim i životinjskim ornamentom u reljefu. Nalazi potječu s različitih lokaliteta (Smrdelji, Zagreb—Kruge, Velika Gorica, Brestovac Požeški, Bijelo Brdo, Dalj).<br /> Metalni nakit ostaje i u idućim stoljećima karakterističan prilog u grobovima na području srednjovj. Hrvatske. Prema karakterističnim formalnim i tehničkim osobinama mogu se razlikovati uglavnom dvije regionalne grupe tog nakita. Bjelobrdska grupa, rasprostranjena pretežno u sjev. krajevima Hrvatske, razvija različite oblike karika sljepoočničarka, naušnice s grozdolikim i zvjezdolikim privjeskom, ogrlice spletene od više žica, narukvice, raznovrsno prstenje i ukrasne privjeske u formi praporca te polumjesečastog, srcolikog i kruškolikog oblika. Nalazišta su brojna (Bijelo Brdo, Svinjarevci, Kloštar Podravski, Veliki Bukovec, Čakovec, Ciganka, Prozor, Kompolje i dr.). Hrvatsko-dalmatinska grupa ostavila je guste tragove na brojnim nalazištima posebno na području između Cetine i Zrmanje te na otocima Braču i Hvaru. U okviru te grupe najrjeđe dolaze privjesci za ogrlice i ukrasne pločice, češće prstenje a najčešće naušnice. Dok naušnice u starohrvatskim grobovima VIII<em> st.</em> imaju izrazito bizant. karakter (vjerojatno uglavnom import), dotle naušnice od IX<em> st.</em> dalje, nadovezujući se doduše na tipove kasne antike i Bizanta, razvijaju niz karakterističnih oblika izvedenih u domaćim radionicama (karičice jednostavne, s izduženim privjeskom, ukrašene filigranskim zrncima, s jednom, tri ili četiri jagode). Karantansko-ketlaška grupa nakita ranoga Srednjeg vijeka, koja se razvila na području alpskih Slavena, ostavila je u Hrvatskoj samo neznatne tragove koji djelomično sigurno predstavljaju import (npr. primjerci u Muzeju hrv. arheol. spomenika u Splitu). Na području Istre, medu prilozima starohrvatskih grobova (Žminj, Mala Vrata ispod Buzeta, Dvigrad) isprepleću se elementi hrvatsko-dalmatinske, bjelobrdske i karantansko-ketlaške grupe, koji dolaze uz izrazito bizant. tipove naušnica.<tab>M. Šr. </tab><br /> ARHITEKTURA<br /> <strong>Prethistorijsko razdoblje.</strong> Najstarije nastambe na području Hrvatske potječu iz paleolitika. Skupine paleolitičkih lovaca koristile su u svrhu zaklona i nastambe polupećine i spilje na tlu Hrvatskog Zagorja u području Krapine (Hušnjakovo brdo) i Vindije; u tim nastambama ognjište ima istaknutu funkciju. Nalazi u spilji Veternici na padinama Medvednice proširuju teritorij s nalazištima nastamba koje paleolitički čovjek koristi za obitavanje, kult i radionicu oruđa i oružja. Nalazi u spilji Vrlovka dokumentiraju postojanje života u dolini Kupe, a nalaz na području Lokava dokazuje obitavanje čovjeka u fazi mlađeg paleolitika na tlu Gorskoga Kotara. Prostor u kome čovjek obitava u to vrijeme nije arhitektonska kreacija u užem smislu, već prirodni prostor (polupećina u Krapini, spilja s većim ili manjim prostorijama u Veternici i Vindiji). Zahvat čovjeka u organizaciju toga intérieura obuhvaća samo funkcionalno smještavanje ognjišta unutar prostora i, vjerojatno, raspoređivanje ležajeva, odnosno mjesta za pokapanje ili kult.<br /> Iz razdoblja neolitika potječu ostaci prvih izgrađenih primitivnih nastamba. U ranom neolitiku pojavljuju se nastambe u obliku jama aglomeriranih u najstarija poznata naselja. S vremenom se pojavljuju kuće izgrađene od drva, šiblja (pleteruše) ili lomljena kamena. Značajno naselje ovoga tipa nalazilo se na lokalitetu Danilo-Bitinj kraj Šibenika, gdje je pronađen velik broj jama različite veličine, oblika i namjene (cisterna za vodu, jame za otpatke, nastambe?) i, u nešto mlađem sloju, ostaci pravokutnih nadzemnih nastamba izgrađenih od drva i premazanih lijepom. U središtu nalazišta otkriveni su ostaci ognjišta oko kojega su vjerojatno bile situirane nastambe; time je bila određena struktura naselja. Na krševitom obalnom i otočnom području Istre, Hrvatskog Primorja i Dalmacije, pećine i spilje služe djelomice i u neolitiku kao stambena skloništa, npr. u zap. Istri (Limski kanal), na Cresu (Hlm i Punta Križa) i Hvaru (Pokrivenik i Markova spilja), dok je Grapčeva spilja na Hvaru služila možda u kultne svrhe. Istodobno se na obalnom pojasu razvila i primitivna kamena suhozidna nastamba kružnog tlocrta s primitivnim nadsvođenjem (srednji plato Cresa, Bribir u sjev. Dalmaciji, zap. obala Hvara), prema kojoj se s vremenom razvija tip kružne grobnice (Istra, Kvarnerski otoci, sjev. Dalmacija). Prva utvrđena naselja dolaze u kasnom neolitiku po dolinama, pretežno uz rijeke, i na brežuljcima. Tragovi nastamba (zemunica a potom i pleteruša) i primitivnih gradinskih utvrđenja pronađeni su u Vučedolu, Sarvašu, u blizini Bapske, Slavonske Požege (Drenovac na Orljavi), Đakova (Gorjanci), Nove Gradiške (Cernik—Slavča brdo) i Bjelovara. Relativno jasnu sliku utvrđenog naselja pruža djelomično istraženo nalazište Vučedol. Oko centralno situiranog brežuljka, s pleterušama četverokutnog tlocrta na njegovu platou, smjestila su se tri prostrana periferna naselja. Centralno i ist. periferno naselje zaštićeno je sa strane Dunava prirodnom padinom terena i rijekom, a s kopnene strane jarkom i zemljanim bedemom.<br /> U brončano doba dolazi do izgradnje masivno utvrđenih urbanih aglomeracija na močvarnom tlu ili na teže pristupačnim vrhuncima (Bribir u sjev. Dalmaciji, Beli na Cresu). Sistem ilir. utvrđenja-gradina (kasteljera), koje služe kao refugium a koji put i kao naselje, sastoji se iz jednog ili više obrambenih pojasa izvedenih od kamenog, često veoma masivnog suhozida. Tlocrtna dispozicija obodne konture gradina uvjetovana je u pravilu rubnom izohipsom vrhunca, što dovodi do kružne ili ovalne a rjeđe poligonalne ili nepravilne linije obzida (Nesactium iznad zaljeva Budava u Istri, Brijunski otoci, Pula, okolica Buja, sjev. dio Cresa, zap. dio Krka, kotlina Danilo kraj Šibenika, okolica Jezera na Mljetu). Postoje i gradine kod kojih se oko centralnog platoa niže u silaznom slijedu nekoliko terasa, utvrđenih bedemima iz suhozida (histarska gradina na Velom Brijunu, japodska gradina na brdu Vitlu kod Prozora kraj Otočca).<br /> U starije željezno doba pojedine rodovske skupine Ilira podižu na teže pristupačnom terenu sve veći broj utvrđenja. Gradine su u nizinskom panonskom području osigurane zemljanim nasipima i palisadama, dok su na krševitome tlu jadranske obale i u željezno doba opasane s jednim ili više koncentričnih obrambenih pojasa izgrađenih u masivnom kamenom suhozidu. U Slavoniji je očuvan manji broj utvrda (gradina Gardun u Dilju sjeverozap. od Slavonskog Broda opasana sa dva pojasa zemljanih nasipa), dok uz jadransku obalu ima više stotina gradina-kasteljera: u zap. Istri (Rovinj, Bale, Pula, Buje) u dolini Mirne (Buzet, Motovun, Oprtalj), u Limskom kanalu (Dvigrad, Gradina), u basenu Raše (Boljun, Gračišće, Pićan), u ist. Istri (Plomin, Labin, Nesactium), na Cresu (Beli, Lubenice), na Lošinju (vrhunci oko malološinjskog zaljeva) i na Krku (Omišalj, Dobrinj, okolica Baške Stare), u Dalmaciji (Bribir, Danilo-Rider, okolica Grabovca kraj Imotskog), u Lici (Vitlo, Baćinovac kraj Otočca, Drenov Klanac sjev. od Otočca) i na dalm. otocima (Mljet itd.). Najpoznatije ostatke kasteljerske urbane aglomeracije pruža donji (predantički) sloj Nesactiuma kraj Vizače u juž. Istri; nalaz suhozida sastavljenog od velikih blokova kiklopskog tipa upućuje, uz neke druge elemente (spiralna ornamentika, Gnathia-vaze), na davni kontakt ovoga područja s egejskim i helenskim svijetom. Prema rim. opisu opsade Nesactiuma, ispred suhozidnih bedema nalazio se jarak ispunjen vodom.<br /> U mlađe željezno doba, kad već dolazi do djelomične infiltracije Kelta (← IV<em> st.</em>), razvija se i dalje na obalnom području Jadrana tip retardirane mediteranske nastambe kružnoga tlocrta; grobni se tumuli grade s unutrašnjom kružnom suhozidnom supstrukcijom (okolica Pule, Nina i Kistanja; Ustrina na Cresu), što se kao survival održalo sve do ant. vremena u obliku kružnog liburnskog nadgrobnog cipusa (područje Zadra, Nina i otoka Krka). Istodobno se pojavljuje i tip masivne pačetvorinaste suhozidne nastambe prekrivene primitivnim krovištem (Cres i Lošinj); sastoji se u pravilu iz jedne pravokutne prostorije s ognjištem.<br /> <strong>Kontakt s helenskom antikom.</strong> Egejski i helenski svijet vrlo je rano došao u trgovački dodir s ist. jadranskom obalom. Grci osnivaju i izgrađuju duž obale i na otocima svoje kolonije, od kojih se ističe Issa. Mnogi njeni ostaci pokazuju da je to bio bogato izgrađeni i jakim zidinama utvrđeni grad s akropolom, agorom, uličnim potezima organiziranim po sistemu pravokutnog rastera, klasičnim polukružnim amfiteatrom, mnogim zgradama, cisternama i nekropolom (Mrtvilo). Pored drugih grč. naseobina (Faros, Tragurij, Salona, Epetij i dr.) ističe se kolonija u Lumbardi na Korčuli, gdje su nađeni fragmenti kamene ploče s uklesanim grč. natpisom (psefizma); taj natpis, u kome se opisuje postanak naselja grč. kolonista, ide u red najstarijih dokumenata s područja urbanizma.<br /> <strong>Rimska antika.</strong> Sporove između Ilira i grč. kolonista iskoristio je Rim kao povod za ekspanziju na području zap. dijela Balkanskog poluotoka koja se odvija uz dugotrajan otpor Ilira sve do god. 9. Stoga je razumljivo, da se utjecaj rim. arhitekture nije jasnije očitovao na ovome tlu sve do I<em> st.</em><br /> <em>GRADOVI.</em> Važniji gradovi koje Rimljani izgrađuju pretežno na podlozi osvojenih ilir. naselja jesu — u Istri: Parentium (Poreč), Pola (Pula), Nesactium (kraj Vizače), Montona (Motovun), Albona (Labin), Flanona (Plomin); u Hrvatskom Primorju i Dalmaciji: Apsoros (Osor), Curicta (Krk), Arba (Rab), Tarsatica (Trsat-Rijeka), Senia (Senj), Aenona (Nin), Iader (Zadar), Rider (Danilo), Scardona (Skradin), Tragurium (Trogir), Salona (Solin), Aequum (Čitluk), Narona (Vid), Issa (Vis), Epidaurus (Cavtat), uz koje postoje, u početku kao zasebne civitates, ilir. naselja-utvrde Corinium (Karin), Nedinum (Nadin), Varvaria (Bribir), Promona (Tepljuh), Andetrium (Muć kraj Sinja), te naseobine Asseria fPodgrađe kod Benkovca), Burnum (Ivoševci kraj Knina), i dr.; u sjev. Hrvatskoj i Slavoniji: Siscia (Sisak), Mursa (Osijek), Cibalae (Vinkovci) i Marsonia (Slavonski Brod), uz koje postoje manja mjesta i ljekovita kupališta, Andautonia (Šćitarjevo kod Zagreba), Aqua Viva (područje Varaždina), Aquae Iasae (Varaždinske Toplice), Aquae Balissae (Daruvar), Teutoburgium (Dalj), Cornacum (Sotin), Cuccium (Ilok) i dr. Gradove koje su izgradili Rimljani karakterizira stroga planska shema pravokutnog tlocrtnog rastera. Poreč i Zadar pokazuju još i danas jasan primjer rim. urbanog rastera sastavljenog od dva sistema paralelnih i međusobno okomito situiranih uličnih tokova kod čega osi obaju smjerova, decumanus i cardo, čine okosnicu urbanog sistema. Posebno mjesto u analizi rim. urbane izgradnje zauzima Solin sa snažnim gradskim zidinama, pojačanim kulama (koje su opkoljavale u nekoliko navrata proširivano područje grada) i urbanom strukturom uličnih poteza vezanom uz forum i grad. vrata. Plodno tlo u blizini gradova podijeljeno je po istoj urbanističkoj shemi pravokutnoga rastera u parcele (okolica Pule, Zadra i Splita).<br /> <em>JAVNI OBJEKTI I NASTAMBE.</em> Unutar gradova (kolonija, municipija i naselja) izgrađuju se istaknuti objekti po tipu rim. varijante ant. stila, dok se na osamljenim veleposjedima podižu brojne villae rusticae. U Poreču su očuvani ostaci velikog i malog hrama na forumu, u Puli se nalaze Augustov hram iz I<em> st.,</em> ostaci hrama Dijane i polukružnog kazališta grč. tipa iz I<em> st.,</em> monumentalna Arena (132 x 105<em> m</em>) iz I—II<em> st.,</em> slavoluk Sergijevaca, ostaci gradskih bedema s vratima (Porta gemina), mauzolej, gradska cisterna i mnogi ostaci arhitektonskih detalja. U Krku su pronađeni dijelovi gradskih terma, a u Ninu su očuvani temelji foruma s Augusteumom i impozantni dijelovi hrama. U Zadru su vidljivi dijelovi foruma i carda, fragmenti vrata-slavoluka iz II<em> st.,</em> kolone s kapitelima s nekadašnjeg hrama, tragovi bazilike urbane, te prostrani ostaci terma s dijelovima hipokausta; uništeni su ostaci velikog amfiteatra. Na području Ivoševaca nalaze se ostaci amfiteatra, pretorija, vodovoda, ceste i Jupitrova hrama. U Solinu se ističu sačuvani dijelovi masivnih rim. gradskih bedema s kulama iz II<em> st.,</em> gradska vrata, javne građevine oko foruma, mali hram iz I<em> st., </em>polukružni teatar iz II<em> st.,</em> supstrukcija velikog amfiteatra iz kraja II<em> st.,</em> velike terme, forum, gradske ulice s vratima i mnogi arhitektonski detalji. U Splitu se nalazi kompleks monumentalne palače cara Dioklecijana izgrađene na prijelazu III u IV<em> st.</em> Od naseobina Asseria i Varvaria postoje impozantni dijelovi gradskih zidina, u Čitluku su vidljivi dijelovi gradskih perimetralnih zidina i otkopan forum, u Naroni su očuvani visoki dijelovi ant. zidova, a u Polačama na (Mljetu) nalaze se ostaci kasnoant. utvrđene palače. U Varaždinskim Toplicama otkriven je ansambl ant. kupališta, u Sisku kompleks terma i dijelovi gradskih kolektora. Na mnogim mjestima, a naročito uz obalu Jadrana, očuvani su ostaci lokalnih građevina, arhitektonskih detalja, hramova (Veli Brijun) i villa rustica. Raskošno izvedene objekte predstavljaju villae rusticae na Velom Brijunu, u okolici Fažane u Istri (slojevi iz prvog i kasnijih stoljeća) i na Ugljanu. Pored navedenih objekata sačuvani su tragovi cesta, dijelovi akvedukata (Solin, Zadar, Skradin, Ivoševci), cisterna (Pula, Nesactium, Ustrine), mostova (okolica Varaždina) i obalnog lučkog zida (Poreč, Orjuli, Caska na Pagu).<br /> <strong>Prijelaz od kasne Antike na rani Srednji vijek.</strong> Pojava unutrašnje krize Rimskog imperija i razvoj nove socijalno-etičke ideologije kršćanstva odrazili su se i na području razvoja arhitekture na ovome tlu u rasponu između kasne antike i ranoga Srednjeg vijeka. Već se u razdoblju III—V<em> st.</em> može ustanoviti nastajanje arhitektonskih objekata (oratorija, bazilika i grbova) vezanih uz pojavu starokršćanskog tipa arhitektonske kreacije.<br /> U Solinu su ustanovljeni slojevi oratorija u tzv. sjev. termama, oratorija ispod tzv. Konstantinove bazilike (vjerojatno III<em> st.</em>), stratusa Konstantinove bazilike (IV<em> st.</em>) i Bazilike urbane (poč. V<em> st.</em>), te cemeterijalne bazilike (IV<em> st.</em>) u Manastirinama u okolici Solina i cemeterijalne bazilike (V<em> st.</em>) i mauzoleja u Marusincu. U Poreču se nalaze slojevi tzv. Maurova oratorija (adaptirana rim. privatna građevina ili terme, III—IV<em> st.</em>) i ostaci tzv. Bazilike preeufrazijane (V<em> st.).</em> U Vrsaru pripada ovome razdoblju stariji sloj bazilike (V<em> st.),</em> a u Nesactiumu donji sloj južne bazilike (V<em> st.</em>).<br /> Nakon propasti zap. dijela Rimskog imperija (476), područje ist. obale Jadrana ulazi u razdoblju afirmacije bizant. vlasti (535—39) u upravni okvir Ravenskog egzarhata, da nakon njegova pada (751) Bizant formira zasebnu Dalmatinsku temu sa središtem u Zadru, u koju ulaze utvrđeni gradovi Osor, Krk, Rab, Zadar, Trogir, Split i Dubrovnik. Potreba osiguranja života unutar tih gradova u to nesigurno vrijeme očituje se u izgradnji novih obrambenih gradskih zidina na mjestima, gdje su dijelovi ant. bedema bili oštećeni ili uništeni Osor — pojačanja zidina na sjeveroist. dijelu ant. obrambenog pojasa; Zadar — srednji gradski bedem, između ant. i kasnosrednjovjekovnog). Obrambenu funkciju vrše u doba bizant. vlasti i vojni kasteli (Nesactium; bizant. castrum na Velikom Brijunu). Novi objekti pretežno sakralnog karaktera ulaze u stariji urbani okvir, u početku na periferiju gradskog područja (Poreč, Osor, Solin), a potom i u njegovo središte. Starije urbane akcente — forum i hram — zamjenjuju monumentalne starokršćanske bazilike (Solin, Zadar, Osor, Rab, Krk, Pula, Poreč). Istaknuti sakralni objekti nalaze se u Poreču, gdje je sredinom VI<em> st. </em>na podlozi starije bazilike iz V<em> st.</em> (Preeufrazijane) podignuta monumentalna Eufrazijeva trobrodna bazilika s atrijem, baptisterijem, konsignatorijem i malenom memorijalnom kapelom sv. Andrije. U uvali Gospe na Velom Brijunu nalaze se ostaci trobrodne bazilike iz V—VI<em> st.</em> Istom razdoblju pripadaju ostaci katedrale (V ili VI<em> st.)</em> i Maksimijanove bazilike sv. Marije Formose s očuvanom memorijalnom kapelom (VI<em> st.)</em> u Puli, te sjev. bazilika (V—VI<em> st.)</em> i mlađi sloj juž. bazilike (VIII<em> st.)</em> u Nesactiumu. Na otocima Kvarnera nalaze se ostaci istodobnih slojeva na groblju u Osoru (V—IX<em> st.),</em> u katedrali u Krku (V—IX <em>st.),</em> u blizini Omišlja, u donjem sloju Sv. Ivana Krstitelja (prije IX<em> st.)</em> i katedrale u Rabu i na području solana u Pagu. U Zadru pripada tom razdoblju najstariji sloj katedrale sv. Petra (danas ispod Sv. Stošije). Na području Solina izgrađena je sredinom VI<em> st.</em> na kompleksu starokršćanskih bazilika juž. od Bazilike urbane a povrh ruševnih temelja Konstantinove bazilike velika križna Memorijalna bazilika. U Splitu je u VIII<em> st.</em> Mauzolej unutar Dioklecijanove palače pretvoren u katedralu. Ruševni ostaci starokršćanskih bazilika nalaze se u Grohotama na Šolti, u Klapavici kraj Klisa, u Lovrečini na Braču (VI<em> st.),</em> u Kapljuču kraj Solina, u Cisti uz Cetinu, na Dikovači juž. od Imotskoga i na jugozapadu Lastova (VI<em> st.).</em> Pokraj Stona vidljivi su ruševni ostaci velike starokršćanske bazilike sv. Petra (V—VI<em> st.).</em> Utjecaj reprezentativnih objekata starokršćanskog tipa osjeća se i na području izvan utvrđenih gradova, gdje se u razdoblju VI— IX<em> st.</em> izgrađuje niz objekata u pučkoj varijanti starokršćanskog koncepta (Sv. Petar na Velom Brijunu, Sv. Jelisej kraj Fažane, Sv. Mikula u Puli, stariji sloj Sv. Mihovila nad Limskim kanalom, Sv. Lovro i donji sloj Sv. Andrije na groblju Punta Križa na Cresu, Sv. Marija Magdalena i najstariji sloj Sv. Ivana u blizini Stona, ostaci sakralnog objekta nepoznatog titulara kraj Polača na Mljetu i donji sloj sv. Stjepana u Dubrovniku).<br /> <strong>Arhitektura starohrvatskog doba (VII—XI st.).</strong> U doba bizant. vlasti nad zap. dijelom Balkanskog poluotoka dolazi (na prijelazu iz VI u VII<em> st.)</em> do naseljivanja Hrvata duž ist. jadranskog obalnog pojasa i u zaleđu utvrđenih gradova pod bizant. vlašću u Dalmaciji i Istri, kao i u nizinskom panonskom području između Drave i Save. Hrvati donose u ove krajeve tradicionalni način izgradnje svojih gradišta i nastamba koje tek postepeno prilagođuju izmijenjenim uvjetima života na tlu nove postojbine. Do intenzivnog razvoja graditeljstva dolazi kada Dalmatinska Hrvatska postaje potkraj IX<em> st.</em> potpuno slobodna. Vitalnom afirmacijom Dalmatinske Hrvatske, a kojom kralj Tomislav u poč. X<em> st.</em> sjedinjuje Panonsku Hrvatsku, te njegovim preuzimanjem uprave nad dalm. gradovima, Hrvatska konačno postaje snažan hist. Faktor koji uz različite perturbacije ostaje kroz X i XI<em> st.</em> pod Trpimirovićima okvir za razvoj specifične arhitekture starohrv. doba.<br /> <em>NASELJA I GRADOVI.</em> U svom početnom naletu prodiru Hrvati i u neke utvrđene kasnoant. gradove (Nesactium, Rider, Salona, Epidaurus). Istodobno zadržavaju na novonastanjenom nizinskom panonskom tlu i dalje način gradnje starih slav. zemljanih bedema kod nizinskih naselja i gradišta na vrhuncima brežuljaka, te izgradnju autohtonih slav. drvenih nastamba. Poznato je iz franačkih izvora da Hrvati u poč. IX<em> st.</em> u Panonskoj Hrvatskoj imaju veći broj castella (npr. Sisak koji se spominje već poč. IX<em> st.)</em> i da neke od njih oko 822 utvrđuju graditelji i zidari koje im šalje Fortunat, patrijarh Grada. Takavnačin izgradnje utvrđenih urbanih središta održao se na tom području vrlo dugo (gradište Sv. Petar kraj Ludbrega, X—XI<em> st.;</em> gradište Mrsunjski lug kod Slavonskog Broda, X—XIII<em> st.;</em> mnogi ostaci obrambenog pojasa zemljanih gradišta na području Dilja). Hrvati postepeno naseljuju na području Dalmatinske Hrvatske neke osvojene gradove (Nin, Knin) i podižu nove, tako da se sredinom X<em> st.</em> spominju Belgrad, Hlievno, Belčin, Stlpin, Klobuk, a nešto kasnije Bribir, Drid, Imotsko, Klis, Omiš, Šibenik, Morsko, Ostrog, Vrulja, Labinac i dr. U toku stabilizacije hrv. državne organizacije pojavljuje se u XI<em> st.</em> intenzivniji život u nizu gradova (Nin, Biograd na moru, Knin, Šibenik, Omiš, Zagreb i dr.) koji dobivaju sve veće ekonomsko i političko značenje (osnivanje biskupija). Pored njih, kontinuirano se odvija život gradskih komuna u Istri i nekadašnjoj Dalmatinskoj temi (Poreč, Pula, Osor, Krk, Rab, Zadar, Trogir, Split i Dubrovnik) u koje u to doba intenzivno prodire hrv. živalj.<br /> <em>NASTAMBE.</em> Komparativnom se analizom može ustanoviti, da postoji minimalna razlika između stare slav. nastambe pačetvorinasta tlocrta izgrađene od drva i najstarijih očuvanih drvenih nastamba Hrvata na nizinskom području sjev. Hrvatske. Osnovna je karakteristika prostornoga rješenja u oba slučaja definiranje jednoprostorne nastambe orijentirane ulaznim otvorom prema jugu, dok se konstruktivno rješenje sastoji od sistema horizontalno položenih i na uglovima prehvatom vezanih brvana ili masivnih platica. Krovna konstrukcija izvedena je dvostrešno i prekrivena slamom. Otprilike u tom okviru kretala se izgradnja nastamba Hrvata u prvim stoljećima nakon doseljenja na tlo Panonske Hrvatske. Na području uz Jadran, početni razvoj arhitektonske djelatnosti Hrvata kroz VII i VIII<em> st.</em> nije dosad poznat po direktnim nalazima. Međutim, i ovdje se na temelju komparativne analize može ustanoviti, da se tip stare ilir. suhozidne kamene konstrukcije pravokutnih jednoprostornih građevina (Cres, Lošinj) održao primijenjen u pučkoj arhitekturi sve do najnovijeg vremena. Hrvati su uz to na kamenu konstrukciju, preuzetu od Ilira, postavljali stari slavenski tip na tlo oslonjene konstrukcije drvenog krovišta (sjev dio Cresa, Susak, Vele i Male Srakane). Isti kontinuitet postoji i u razvoju kružnih suhozidnih građevina (nastamba), od pratipa staromediteranskog supstrata preko ilir. razdoblja sve do novijeg doba (bunje, poljarice, kažuni, kažite). Izgrađivali su se u to doba i vladarski dvorovi, najprije na kneževskim i krunskim imanjima, kao kompleks gospodarskih i stambenih objekata (nalaz u Bijaćima iz IX<em> st.).</em> a najkasnije u toku XI<em> st.</em> i u grad. sjedištima vladara (Nin, Biograd na moru i Knin).<br /> <em>SAKRALNI OBJEKTI.</em> Bitna prekretnica u razvoju arhitekture nastaje na prijelazu iz VIII u IX<em> st.,</em> kad se unutarnje društveno raslojavanje potencira, kontakt s Bizantom, Franačkom državom i područjem Italije pojačava, a pokrštenje zahvaća najširi zamah. U takvoj situaciji gradi se, od završetka VIII<em> st. </em>dalje, na teritoriju Dalmatinske Hrvatske i unutar dalm. gradova čitav niz malenih sakralnih građevina koje se odlikuju jednostavnom i grubom obradbom. Ova izgradnja polazi od grube i primitivne koncepcije i strukture suhozidnih objekata i postepeno se stvaralački razvija, poticana i zapažanjima ant. i starokršćanske baštine, u smjeru definiranja nebrojenih varijanata prostornih i konstruktivnih rješenja. U Dalmatinskoj Hrvatskoj i Istri, na područjima izvan gradova (na kojima se podiže najveći broj objekata ovoga tipa), graditelji su bili Hrvati; u utvrđenim gradovima graditelji su u početku poluromanizirani Iliri, a potom i Hrvati koji u IX<em> st.</em> potpuno opkoljuju gotovo opustjele utvrđene gradove bizant. Dalmacije, a ubrzo zatim i prodiru u njih. To je razlog da se i na području izvan gradova i unutar gradskog teritorija Dalmatinske Hrvatske razvija jedinstven tip rustikalnog načina arhitektonske izgradnje. Najranija afirmacija specifičnih oblika tog rustikalnog graditeljstva duž ist. obale Jadrana na prijelazu iz VIII u IX<em> st.</em> i u toku IX<em> st.</em> direktno je povezana s centralnim područjem obitavanja Hrvata, a većina dosad pronađenih inskripcija na kamenim konstruktivnim i dekorativnim elementima najstarijih objekata spominje imena hrv. župana i knezova. Tako je nastajanje te rustikalne arhitekture izravno vezano uz prodor i afirmaciju hrv. etnikuma na tlu Dalmatinske Hrvatske, a daljnji njen razvoj u najužoj vezi s postojanjem stare Hrvatske države (s njenog se područja širi u periferne zone svoga rasprostiranja: zap. Istru, zap. Bosnu i Zetsko primorje). Zbog toga se taj jedinstveni tip rustikalnog načina arhitektonske izgradnje i naziva starohrvatskom arhitekturom.<br /> Kad su se na prijelazu iz VIII u IX<em> st.</em> počeli na tlu Dalmatinske Hrvatske izgrađivati sakralni objekti, vrše se — pored podizanja novih — i mnoge adaptacije starijih poluruševnih i ruševnih objekata. Među brojnim takvim objektima starohrv. doba ističu se iz najstarijeg razdoblja: Sv. Juraj na Putalju iznad Kaštel Sućurca u Solinskom polju, koji oko 839 podiže knez Mislav; Sv. Petar u Rižinicama ispod Klisa s natpisom kneza Trpimira (oko 852); Sv. Petar u Muću datiran natpisom kneza Branimira (888); Sv. Marta u Bijaćima iz sredine IX<em> st. </em>koju spominje isprava kneza Mutimira iz 892 i pokraj koje su nađeni ostaci dvorova hrv. knezova; Sv. Luka na Uzdolju kraj Knina koji podiže 895 knez Mutimir; Sv. Platon na juž. Cresu podignut na prijelazu iz VIII u IX<em> st.;</em> Sv. Barbara u Trogiru (oko 800); Sv. Donat (nekada Sv. Trojica) u Zadru, monumentalni objekt izgrađen oko 805. Na Otoku u Solinu podigla je (975 ?) kraljica Jelena crkvu sv. Marije, vjerojatno kao kraljevski mauzolej. Razdoblju X<em> st. </em>pripada, čini se, i bazilika sv. Spasa (sa zvonikom nad ulazom) na vrelu Cetine. Iz XI<em> st.,</em> u kome je izgrađeno mnogo sakralnih objekata, ističu se među manjim građevinama originalnog tipa: Sv. Križ u Ninu, Sv. Nikola kraj Nina, Sv. Trojica u Splitu, Sv. Petar u Priku kraj Omiša, Sv. Donat i Sv. Krševan na Krku, Sv. Nikola i Sv. Luka na Prijeku u Dubrovniku. U red velikih objekata podignutih u toku XI<em> st.</em> ulaze: bazilika sa zvonikom na lokalitetu Stupovi u Biskupiji kraj Knina, crkva u Gradini (Solin), trobrodna katedrala u Biogradu na moru, Sv. Marija u Ninu i trobrodne bazilike u Žažviću kraj Bribira i u Krilu-Jesenicama na Poljičkom primorju. Specifičan tip malenih nadsvođenih objekata s kupolom održao se kao retardirana pojava sve do uključivo XII<em> st. </em>(Sv. Nikola u Veloj Varoši u Splitu). Na temelju nalaza ulomaka kamenog crkvenog namještaja ukrašenog pleternom ornamentikom (Sisak, Lobor u Hrvatskom Zagorju) može se zaključiti, da je i u Panonskoj Hrvatskoj postojao po koji maleni sakralni objekt starohrv. tipa.<br /> <strong>Kasni Srednji vijek (XII—XIV st.).</strong> Nakon izumrća dinastije narodnih vladara i ulaska Hrvata u uniju s Madžarima ostaje (neposredno nakon 1102) sveukupni teritorij Dalmatinske i Panonske Hrvatske, a potom i gradovi bizant. Dalmatinske teme (osim Dubrovnika koji se razvija samostalno) i dalje u jedinstvenoj državnoj organizaciji. Međutim, razlike u elementima i stupnju razvoja između područja sjev. i juž. od Gvozda i sada su očite. Tako se u kulturnom i umjetničkom životu hrv. etničkog teritorija formiraju na podlozi starije baštine (VII—XI<em> st.).</em> postepeno (u periodu XII—XV<em> st.)</em> kao zasebna područja: Panonska Hrvatska (područje sjev. od Gvozda, nazivano u početku Slavonija), Dalmatinska Hrvatska (područje juž. od Gvozda, koje se sastoji od krajeva u unutrašnjosti i utvrđenih primorskih gradskih komuna nekadašnje Dalmatinske teme) i Istra s dijelom Kvarnera. Područje Slavonije orijentira se, ubrzanim procesom razvoja feudalne strukture i kulturnim kontaktom, prema kontinentalnom području srednje Evrope. Područje Dalmacije, orijentirano prirodnim položajem prema moru, ostaje dijelom svoga teritorija izvan gradskih zidina komuna u domeni feudalaca, dok utvrđeni gradovi uspijevaju na bazi vlastite ekonomske snage i tradicije samostalnosti zadržati i u to doba značajne privilegije na temelju kojih se razvija ekonomski i kulturni život komuna. Razvoj Dubrovnika odvija se relativno samostalno; kao posrednik u prometu s unutarnjim područjem Balkana i zemljama Mediterana, on proživljuje nagli razvoj svoje izgradnje. U ovom razdoblju razvoja feudalizma afirmiraju se dva glav. faktora koji bitno utječu na razvoj kulture i umjetnosti: feudalci i slobodni gradovi.<br /> <em>RAZVITAK GRADOVA.</em> Nova naselja na tlu kontinentalne Hrvatske većinom nastaju u to doba po zakonu logične nužde aglomeracije stanovnika na prirodno zaštićenim mjestima uz čvorne tačke križanja prometnih putova. Osnovni elementi koji uvjetuju razvoj općeg urbanističkog rasporeda ovih gradova jesu konfiguracija terena i spontanost nastajanja. Kod gradova, koji se razvijaju na znatnoj uzvisini (Grič—Zagreb), urbanistička je struktura diktirana općom plastikom terena, kod čega liniju bedema nad padinom terena prati s unutarnje strane ulični pojas prilagođen svojim tokom konturi ruba uzvisine; unutarnja zona gradskog područja podijeljena je uličnim sistemom na »otoke« (insulae). Kod gradova podignutih na niskoj uzvisini (Kaptol—Zagreb, Križevci), u prolaznoj kotlini (Samobor, Krapina, Slavonska Požega) ili nizinskom močvarnom tlu (Varaždin, Virovitica) urbanu jezgru predstavlja jedna ili više osnovnih prolaznih magistrala; one se u pravilu proširuju u svom toku prema urbanom središtu (trgu) u koje se slijeva sav gradski život (prostor za sajam, vijećnica, crkva). Izričitu urbanističku fizionomiju poprimaju ova naselja izgradnjom bedema (Grič—Zagreb 1266, Kaptol—Zagreb 1387). Na području Istre i Hrvatskog Primorja većina gradova, koji se razvijaju u toku XI—XIV<em> st.,</em> živi kontinuirano od antike i prema tome samo obnavlja ili nadograđuje stariji obrambeni sistem bedema, dok se novi objekti podižu u okviru starije urbane sheme obodnih kontura, ulica i trgova. Među gradovima, koji se svojom izgradnjom direktno oslanjaju na ant. urbanu baštinu, ističe se Poreč. Izgradnja Pule prilagodila se terenskoj konfiguraciji padina središnjeg brežuljka (prethist. gradina-kasteljer, ant. kapitolij, srednjovj. kaštel). U Rijeci se izgradnja unutar novopodignutih zidina veže uz ostatke starijeg ant. rastera, koji se s vremenom deformirao. Ponovni porast važnosti Senja dovodi do izgradnje obrambenih bedema i nekih istaknutih objekata (katedrala). Cijeli niz naselja i gradića na području Istre i Kvarnera izgrađuje grad. bedeme i pojedinačne značajnije objekte unutar nepravilne ranosrednjovj. urbane strukture (Motovun, Sv. Lovreč Pazenatički, Dvigrad, Cres, Osor, Krk, Rab, Stari Pag). Na području Dalmacije život većine gradova nastavlja se na podlozi naslijeđene urbanističke situacije. Zadar je zadržao urbani raster castruma, koji se deformirao u linijama svojih, nekad potpuno ravnih uličnih tokova. Istodobno osiguravaju zidinama i kulama svoja područja Karin i Nin. Šibenik razvija strukturu guste i nepravilne mreže uskih uličica i trgova, razvijene unutar konture novoizgrađenih gradskih bedema. Trogir zadržava gusto situiran kružni sistem ulica oko središnjeg pravokutnog (antičkog) sistema uličnog rastera i glav. trga, te podiže obrambene zidine. Split proživljuje specifičnu urbanističku transformaciju. Pučanstvo, koje u početku naseljuje Dioklecijanovu palaču i adaptira pojedine prostore, počinje u XI<em> st.</em> izgrađivati unutar zidina palače nove objekte — zgusnuto nanizane višekatne građanske romaničke a potom i gotičke stambene kuće; proširenjem izgradnje i izvan zidina palače, dolazi do podizanja novog fortifikacionog sistema (XIII<em> st.).</em> Omiš utvrđuje svoje područje grad. zidinama, Hvar razvija amfiteatralnu strukturu naselja oko centralnog trga i podiže obrambene zidine. Jedinstven tip planskog razvoja grada pokazuje urbana struktura Stona, koji podižu Dubrovčani počevši od 1333 odnosno 1335 prema originalnom planu pravilnog rastera i zaštićuju ga bedemima i kulama. Kao najjužniji istaknuti urbani ansambl jedinstvene vrijednosti razvio se Dubrovnik, centar slobodne Dubrovačke Republike. Od X do XII<em> st.</em> sjedinjuje se staro naselje na otočiću Lave sa susjednim obalnim naseljem Prijeko zatrpavanjem morskog tjesnaca; na njegovu mjestu nastaje s vremenom glav. urbana okosnica grada, Placa (Stradun). Cijelo naselje osigurava se istodobno podizanjem obrambenih zidina. Izgradnju gradskog područja regulira Statut o uređenju grada iz 1272.<br /> <em>UTVRDE I KAŠTELI.</em> Izgradnja fortifikacija osobito se ubrzava nakon odlaska Tatara 1242. Stariji tip primitivno izgrađenih gradišta, osiguranih zemljanim, drvenim ili suhozidnim kamenim bedemom, zamjenjuje savršeniji tip masivno građenih burgova podignutih na prirodno teže pristupačnim mjestima. U sklopu gradova podižu se kašteli kao sjedišta posade za zaštitu gradova.<br /> Na području srednjovj. Slavonije izgrađen je u XII—XIV<em> st.</em> velik broj burgova: Castrum Nicola kod Zeline, Castrum Gregorii (Kalnik ?), Castrum de Zagoria (Krapina), Grebengrad kraj Novog Marofa, Kostelgrad, Vinica i Cesargrad; područje oko Ivanščice osiguravaju burgovi Lobor, Oštre, Belec i Milengrad; teritorij oko Medvednice i Kalnika zaštićuju Medvedgrad, Sused-grad, Zelingrad, Veliki Kalnik i Mali Kalnik; samoborsko gorje okružuju burgovi Okić, Lipovac, Samobor i Slavetić; ist. područja srednjovj. Slavonije osiguravaju u Moslavini Garić, a u području Papuka, Psunja i Dilja — Dobra kuća i Stupčanica, te tri utvrđene benediktinske opatije — Sv. Helena, Bijela i Rudina, zatim Pakrac, Cernik, Gračanica, Kamengrad, Velika, Kaptol, Castrum Požega, Starigrad i grad Ružica kraj Orahovice te Bedemgrad; najistočniji nizinski dio Slavonije i Srijema brane Kolođvar (Korođ), Castrum Vukovar i Castrum Ilok. Područje od Kupe do Zrmanje osiguravao je također niz burgova: Ozalj, Ribnik, Dubovac, Drežnik, Klokoč-grad, Slunj, Cetingrad, Zrin, Trsat, nizinski grad Otočac, Ostrovica, Počitelj, Gračac, Zvonigrad nad Zrmanjom i drugi. Na području Istre i Dalmacije izgrađivan je malen broj burgova; ovdje feudalci, u nastojanju da zagospodare gradovima, češće izgrađuju kaštele povezane s dotičnim urbanim cjelinama. Hrv. vlastela izgrađuju na tlu Dalmacije gotovo isključivo snažna obrambena utvrđenja na povišenim mjestima (ostaci utvrđenog Bribira, sijela Šubića u sjev. Dalmaciji; utvrda nad Omišem i na mnogim drugim nepristupačnim vrhuncima sjev. Dalmacije). Među burgovima ističu se: Obrovac i Novigrad, sjedišta Kurjakovića; Vrana, sijelo priora vranskoga; Knin i Klis te Sokolgrad u Konavlima.<br /> Uz naselja i gradove izgrađuje se u to doba cijeli niz kaštela. Na području Hrvatskog Primorja i Istre kašteli su povezani ponajviše s utvrđenim naseljima (suburbium). Ističu se uporišta Krčkih knezova: Modruš (spominje se od 1193), kaštel i utvrđeno naselje Brinje (vjerojatno već XIV<em> st.),</em> kaštel u Krku (kula iz 1191), Novi Vinodolski (XIII<em> st.),</em> kaštel u Vrbniku, Senju (srednjovj. grad se spominje 1185, a utvrde u XIII—XIV<em> st.),</em> Bakru (XIV<em> st.),</em> Grobniku, Hreljinu i u Bribiru Vinodolskom (kula iz 1302). U okviru izgradnje obrambenih uporišta izgrađuju se kašteli u Jablancu (naselje se spominje 1179, kaštel osnovan 1251) i u Karlobagu (spominje se u XIV<em> st.).</em> Na području Istre grade se kašteli u Pazinu (jezgra iz XI i XII<em> st.),</em> Motovunu (XII—XIII<em> st.)</em> i u Draguću (vjerojatno XIII—XIV <em>st</em>.). U Dalmaciji se izgrađuju Kaštel Sućurac (1392, obnovljen 1474), Veli Kašteo u Stonu (1384—1489) i utvrda Lovrijenac koja brani pristup Dubrovniku sa zapada (spominje se već u poč. XIV<em> st.).</em><br /> <em>STAMBENE I JAVNE ZGRADE.</em> Arhivski podaci iz XIII i XIV<em> st. </em>dokazuju da su se na području sjev. od Gvozda domovi, na seoskom području oko burgova i unutar grad. područja (Grič i Kaptol—Zagreb, Varaždin, Križevci, Slavonska Požega), izgrađivali od drva, Seoska se kuća po tipu i konstrukciji nalazi razvojno interpolirana između pratipa stare slav. drvene kuće i drvenih seoskih kuća kasnijih stoljeća (XVII—XVIII<em> st.),</em> od kojih su neke očuvane u području. Podravine, Posavine i Turopolja. To su pačetvorinaste, većinom jednoprostorne drvene zgrade natkrivene dvostrešnom krovnom konstrukcijom koju prekriva slama (šop). Iz toga se prototipa seoske nastambe razvila u novonastalim gradovima drvena gradska kuća, kod koje se unutarnji prostor počinje diferencirati u više prostorija, osobito u vezi s pojavom obrta i trgovine. — Na obalnom području može se dokumentirati postojanje dvaju osnovnih tipova primitivne seoske nastambe. Jedan, koji se razvio na području sjev. Jadrana, predstavlja jednoprostornu pačetvorinastu nastambu s ognjištem, izgrađenu od masivnog (do 1 m debelog) kamenog suhozida. Drugi, koji se razvio duž cijelog obalnog područja, pripada tzv. staromediteranskom obliku kružne nastambe, izgrađene od kamenog suhozida i prekrivene vješto izvedenom primitivnom suhozidnom kamenom kupolom. Izgradnja masivnih pučkih nastamba unutar gradova poprima postepeno u XI—XIII<em> st.</em> stilske karakteristike romanike. Primjera pučke romanike ima u Poreču, Sv. Lovreču Pazenatičkom, Puli, Pazinu, Umagu, Cresu, Krku, Zadru, Trogiru i Splitu. Mnoge su građanske romaničke kuće (Poreč, Zadar, Trogir, Split) u prizemlju uličnog dijela imale uređene prostorije za radionice i trgovinu s većim otvorom prema ulici.<br /> Najznačajniji profani reprezentativni objekti romaničkog stila nalaze se u Poreču (tzv. »kuća svetaca«, palača na Decumanusu br. 32 i tzv. Kanonika, podignuta 1251). U drugim primorskim gradovima sačuvani su još samo ostaci romaničkih monumentalnih palača; veći je dio propao, bio pregrađen ili uništen (npr. u Dubrovniku potresom). U Puli je u XIII<em> st.</em> nadograđena na ruševine ant. hrama Dijane palača municipija u romaničko-ranogotičkom stilu. Romanički elementi očuvani su u monumentalnom pojasu prvoga kata na pročelju klaustra u Sv. Petru u Šumi (Istra). U ovaj krug arhitektonskih ostvarenja može se još ubrojiti i jezgra Kneževa dvora u Rabu. U prijelaznom romaničko-gotičkom razdoblju izgrađuje se i niz javnih objekata u Dalmaciji (stupovi gradske lože u Trogiru iz poč. XIV<em> st.).</em><br /> <em>SAKRALNI OBJEKTI.</em> U razdoblju XII i XIII<em> st.</em> dolazi na tlu Panonske Hrvatske (Slavonije) do izgradnje prvih sakralnih objekata romaničkog tipa, od kojih je većina bila uništena prigodom prodora Tatara 1242. Najvjerojatnije je i prva zagrebačka katedrala (prema izvorima, po Tatarima »pretvorena u pepeo«) bila romanička građevina. Među monumentalne romaničke sakralne objekte pripadale su: bivša templarska bazilika u Glogovnici kraj Križevaca, donji sloj romaničke bazilike u Topuskom i romanički kompleks opatije Rudina kraj Slavonske Požege. U tip manjih ladanjskih romaničkih objekata idu: prednji ulazni dio Sv. Jurja Starog u Belcu (Hrvatsko Zagorje) i romanički dijelovi u gotici nadograđenih, srijemskih seoskih crkvica na grobljima u Bapskoj i Moroviću te u Starim Mikanovcima. Prikaz teritorijalne rasprostranjenosti romaničkih objekata upotpunjuju ostaci crkvice s polukružnom apsidom na brežuljku Cirkvišće u Gornjem Stenjevcu, fragmenti crkvice kod sela Poduma kraj Otočca i, možda, dijelovi Sv. Križa kod Budinšćine u Hrvatskom Zagorju.<br /> Nakon odlaska Tatara započinje u sjev. Hrvatskoj intenzivna izgradnja sakralnih objekata u gotičkom stilu i konstrukciji. Taj se stil održava na ovome tlu sve do duboko u XVII<em> st.</em> tj. sve do vremena pune afirmacije baroka. U Zagrebu podiže biskup Stjepan između 1242 i 1247 kapelu sv. Stjepana u tipu rane gotike s mnogim retardiranim romaničkim elementima. Ne dugo poslije toga (oko 1270) započinje biskup Timotej s izgradnjom nove zagrebačke katedrale (sakristija i prezbiterij sa tri poligonalne apside) u stilu rane gotike. Nastavak radova odvija se od sredine XIV i kroz cijelo XV<em> st.</em> Razdoblju završetka XIII<em> st.</em> pripadaju ranogotički elementi Sv. Križa u Križevcima i prezbiterij franjevačke crkve u Zagrebu. Na prijelazu od XIII u XIV<em> st.</em> izgrađena je monumentalna opatijska crkva u Topuskom. U razdoblje XIV i XV<em> st.</em> ide crkva sv. Marka u Zagrebu (pregrađena u XV<em> st.),</em> a ostaci monumentalne crkve u Ostari jama kraj Ogulina datiraju iz sredine XV<em> st.</em> Gotici pripadaju redovničke crkve pavlina u Remetama kraj Zagreba (početak XIV <em>st.),</em> franjevaca u Remetincu u Hrvatskom Zagorju (XIV—XV<em> st.)</em> i pavlina u Lepoglavi (poč. XV<em> st.).</em> U drugoj pol. XV<em> st.</em> dobivaju objekti u Remetincu i Lepoglavi mrežasti gotički svod iznad broda koji je dotad bio prekriven ravnim stropom. — Pučki objekti na ladanjskom području izvedeni su jednostavnije; pretežno su tipa jednobrodne građevine s poligonalnim prezbiterijem, s mrežastim svodom nad prezbiterijem a od XV<em> st.</em> često i nad brodom (gotička pregradnja stare župne crkve sv. Jurja u Belcu, Sv. Trojstvo u Radoboju, Sv. Nikola u Krapini, Sv.Jakob na Očuri kraj Krapine, Sv. Križ u Samoboru, župna crkva u Svetom Martinu na Muri i druge). — Monumentalnoj gotičkoj koncepciji pripadaju na području Slavonije: kompleks nekadašnje benediktinske opatije u Bijeloj kraj Daruvara (oko 1300), bivša franjevačka Marijina crkva u Iloku (sredina XIV<em> st., </em>pregrađena 1468), bivši pavlinski kompleks sv. Ane de Dobra kuća kod Velikih Bastaja kraj Daruvara (utemeljio 1412 Benedikt Nelipić) i kompleks bivšega franjevačkog samostana u Vočinu kraj Slatine (oko 1500). Ostatke gotike pokazuju (većim dijelom barokizirane) franjevačke crkve u Našicama, Slavonskoj Požegi, Šarengradu kraj Iloka i Kloštru-Ivaniću. Izrazite fortifikacione elemente pokazuju župna crkva u Rači kod Bjelovara i crkva u Drenovcu Požeškom. U ruševinama grada Ružice kod Orahovice kraj Našica (sr. XIV<em> st.) </em>očuvani su ostaci velike gotičke kapele.<br /> Na području Istre razvija se u početku ovoga razdoblja tip pučkih predromaničko-ranoromaničkih sakralnih objekata karakteriziranih, pored pojave slobodnih prostornih rješenja u prijelazu od starokršćanskog na ranoromanički tip, pretežno jednostavnom pačetvorinastom konturom vanjskog tlocrtnog perimetra s interpoliranim apsidama, kod kojih se prijelaz u konhe konstruira putem sistema trompa (Majka Božja u Morožinama, Sv. Primus i Felicijan na groblju u Završju, Mala Gospa kraj Bala, Sv. Eufemija u Limskom kanalu, Sv. Josip u Peroju i Sv. Foška sjev. od Peroja). U razdoblju rane romanike u ist. masivni i pojačani zabatni zid interpolira se iznutra polukružna apsida (Sv. Nikola na groblju u Rakotolama, Sv. Rok u Roču, Sv. Jelizej u Draguću i kapela na groblju u Svetvinčentu). Klasični tip romaničke bazilike s polukružnom apsidom, koja svojim unutarnjim i vanjskim zaobljenjem izlazi iz osnove konture broda, donose na područje Istre benediktinci. Njima pripadaju bazilike opatija sv. Mihovila nad Limskim kanalom (juž. objekt između 1028 i 1041) i sv. Mihovila iznad Bala, očuvani romanički dijelovi prvoga kata klaustra u Sv.Petru u Šumi, te na tlu Kvarnera bazilika opatije sv. Petra u Osoru (sredina XI <em>st.</em>). Najistaknutiji je očuvani ranoromanički objekt, izgrađen u doba hrv. nar. vladara na području Kvarnera, benediktinska crkva sv. Petra u Supetarskoj dragi na Rabu (oko 1060). Monumentalnoj romanici ovoga razdoblja pripada bazilika sv. Ivana u Rabu, izgrađena na ruševinama starokršćanskog sloja, a pučkoj romanici crkva sv. Vida kraj Dobrinja na Krku (posvećena 1100). Slični prijelazni tip iz rane u zrelu romaniku predstavlja Sv. Marija kod Gornjih vrata u Krku (sredina XII <em>st.).</em> Monumentalni tip romanike reprezentiraju u Hrvatskom Primorju: kompleks sv. Kirina izgrađen kao dvoetažni objekt kristalnih oblika i konstrukcija (XII <em>st.)</em> i s njim povezana, katedrala u Krku (izgrađena na starokršćanskoj podlozi u XII<em> st.),</em> katedrala u Rabu (izgrađena na starokršćanskoj podlozi i kasnije pregrađivana) s monumentalnim zvonikom (XIII<em> st.)</em> i Sv. Andrija u Rabu, katedrala u Senju (XIII st.), bazilika sv. Petra u Osoru (XI<em> st.),</em> Sv. Sidor u Cresu (u gotičko doba djelomično pregrađen) i Marijina crkva u Starom Pagu (kasna romanika). Pučkoj varianti romaničkog stila pripadaju na tlu Istre i susjednog Kvarnera Sv. Juraj Stari u Plominu, Sv. Andrija i Sv. Katarina kraj Bala, Sv. Ciprijan i Sv. Bartolomej nedaleko od Rovinja, Sv. Margarita i Sv. Franjo kod Vodnjana, Sv. Trojica u Lovranu, Sv. Ivan kod Beloga, Sv. Lucija u Cresu, Sv. Katarina u Rabu i mnogo druge.<br /> Gotičke konstrukcije i oblike donose na područje Istre i Hrvatskoga Primorja u prvome redu franjevci izgradnjom prostranih ranogotičkih propovjedničkih bazilika: Poreč, Pula (1285), Krk i Senj (porušena, očuvan zvonik). Daljnja stilska povezanost s tal. područjem karakterizirana je izgradnjom građevina u stilu »gotico fiorito«. Na prijelazu iz XIII u XIV<em> st.</em> pojavljuju se i na ladanjskom tlu Istre i Kvarnera prvi pučki oblici gotike unutar retardiranih shema romanike (Sv. Antun ispred Dvigrada, Sv. Jakov u Barbanu, stariji dio Majke Božje na Škriljinah na groblju u Bermu, Sv. Mihovil sjev. od Osora, Sv. Guštin u Platu, Sv. Mihovil kraj Lubenica, Majka Božja od Lakuća kraj Dvigrada, Sv. Katarina u Svetvinčentu itd.). Sredinom XIV<em> st.</em> konačno se na ladanjskom tlu Istre i Kvarnera razvija originalna modifikacija pučke gotike s konstrukcijom monolitno izgrađenog šiljastog svoda podignutog na bazi pačetvorinastog tlocrta (Sv. Duh u Balama, Sv. Anton u Barbanu, Sv. Blaž u Svetom Lovreču Pazenatičkom, Sv. Anton u Višnjanu, Sv. Rok u Draguću, Sv. Marija Magdalena u Cresu iz 1402, Sv. Anton na groblju u Belom, Sv. Ivan juž. od Lubenica, Svi Sveti u Štivanu, Sv. Nikola iznad Velog Lošinja, Sv. Marija u Gračišću iz 1425, Sv. Ilija ist. od Dvigrada iz 1442, Sv. Grgur kod Hrasta na Cresu). — Kontakt na području arhitektonske djelatnosti, koji se razvija između Dalmatinske Hrvatske i tal. pokrajina već u XI<em> st:,</em> pojačava se osobito u toku XII<em> st. </em>Na području izvan gradova gradnja monumentalnih objekata u tom vremenskom razdoblju predstavlja izuzetnu pojavu (romaničke bazilike u Bribiru i na Kapitulu kod Knina koju podiže prepošt Dobroslav 1203). Ekonomski prosperitet i blagostanje, koje proživljuju gradske komune u Dalmaciji, postaju podlogom intenzivnoj izgradnji. Ona se najjasnije očituje u podizanju monumentalnih romaničkih bazilika i katedrala u izvedbi kojih se naziru utjecaji romanike apulijskog, ankonskog i lombardijskog tipa. U Zadru se 1105 podiže zvonik uz romaničku (kasnije barokiziranu) samostansku crkvu sv. Marije, a 1175 obnavlja se romanička bazilika sv. Krševana. Među najstarije reprezentativne katedrale obalnog područja idu, pored Sv. Tripuna u Kotoru (1166), stara romanička katedrala u Dubrovniku (građena oko 1199, uništena potresom 1667) izvedena u tipu trobrodne bazilike s kupolom. Ranoj romanici pripada i opći koncept katedrale sv. Lovrinca u Trogiru (monumentalni portali nose datume 1213 i 1240). U Zadru je 1285 ponovo posvećena nova katedrala sv. Stošije na mjestu većim dijelom razorene starokršćanske bazilike, od koje je preuzela širok raspon srednjega broda. Od romaničkih kompleksa preživjeli su veliki potres (1667) dijelovi franjevačkog samostana u Dubrovniku (klaustar je izveo majstor<em> Mihoje Brajkov iz Bara </em>poslije 1317) i ruševine benediktinske romaničke bazilike na Lokrumu. Uz Dioklecijanov mauzolej u Splitu, koji je potkraj VIII<em> st.</em> bio pretvoren u katedralu, podiže se u XIII<em> st.</em> impozantan zvonik u oblicima zrele romanike koja svojom raščlanjenošću nagoviješta gotiku. Zasebnom tipu monumentalne romanike pripada i crkva benediktinskog samostana sv. Marije na otočiću usred jezera na Mljetu, gdje se uz apulijski utjecaj održavaju neki elementi svojstveni kasnijoj fazi starohrv. arhitekture. — Na pučku romaničku arhitekturu u Dalmaciji nailazi se rijetko (ruševine drugog sloja nove crkve sv. Stjepana u Dubrovniku s elementima prijelaza na gotiku, te drugi romanički sloj Sv. Ivana nedaleko od Stona). Izrazit je primjer gotičke propovjedničke crkve Sv. Dominik u Trogiru (XIV<em> st.).</em> Istom tipu pripadaju, u kasnije vrijeme djelomično pregrađivane, franjevačke crkve u Zadru, Šibeniku i Dubrovniku, te dominikanska crkva u Dubrovniku. Iz istog razdoblja potječe i samostanski kompleks sv. Kuzme i Damjana kraj Tkona na Pašmanu.<br /> <strong>Razvoj arhitekture u XV i XVI st.</strong> U kontinentalnom dijelu Hrvatske održava se kroz cijeli raspon XV i XVI<em> st.</em> dominacija feudalne društvene strukture. Pored toga razvija se u slobodnim gradovima sitna obrtnička proizvodnja (organizirana u cehove) i trgovina pretežno lokalnoga karaktera. Izoliranost ovog područja, s jedne strane uslijed venecijanske okupacije obale a s druge strane uslijed ogorčenih borba s Turcima, orijentirala je sveukupni ekonomski život u lokalne okvire i na jedini mogući kontakt sa srednjoevr. prostorom. Pod uslovima teških borba za opstanak nisu mogli u ovom dijelu Hrvatske sazrijeti društveni uvjeti za širok razvoj slobodne humanističke misli i osjećaja za harmoniju renesanse. Stoga se na sveukupnom području kontinentalne Hrvatske održava u toku XV i XVI<em> st.</em> gotovo apsolutna dominacija gotičkog stilskog izraza u arhitekturi.<br /> U obalnom dijelu Hrvatske postaju vodeća društvena snaga stanovnici gradova koji stupaju u širok ekonomski i kulturni kontakt s mediteranskim područjem. Realna i spekulativna problematika, izrasla u okvirima tih socijalno-ekonomskih odnosa, izgradila je nov psihološki profil građana koji krute okvire skolastike postepeno zamjenjuju racionalnijom ideologijom humanizma i smislom za ljepotu oblika. Na toj podlozi dolazi na jadranskom području do pojave renesanse, koja se u početnom razdoblju — od sredine XV<em> st. — </em>skladno povezuje s tradicionalnim oblicima gotike u potpuno specifičnu sintezu, a s vremenom se razvija do čistog izraza slobodne renesasne kompozicije.<br /> <em>RAZVITAK GRADOVA.</em> U kontinentalnom je dijelu Hrvatske razdoblje XI—XIII<em> st.</em> vrijeme nastajanja većine naselja koja se postepeno pretvaraju u gradove (XIII—XIV<em> st.),</em> a ovi se dalje razvijaju u XV i XVI<em> st.</em> S tim u vezi treba promatrati i razvoj njihove urbane strukture u toku XV i XVI <em>st</em>., kad je građevna djelatnost koncentrirana na izgradnju i pojačanje gradskih utvrda, a pojedinačni se objekti nižu uz nepravilne ulične konture srednjovj. urbane sheme. Opći okvir fortifikacione konture većine gradova fiksiran je u razdoblju XV i XVI<em> st.</em> starijim sistemom utvrda podignutih neposredno pošto su pojedina naselja postigla status slobodnih gradova (XIII i XIV<em> st.)</em> i podigla svoje prve utvrde. Kako su ovi gradovi bili izgrađeni na povoljnim strateškim tačkama, to je njihova važnost u doba teških unutarnjih borba za prijestolje (prijelaz iz XIV u XV <em>st.)</em> i opasnosti od Turaka (druga pol. XV i cijelo XVI <em>st.)</em> dovela do intenzivne izgradnje i pojačanja obrambenih bedema: Grič pojačava bedeme u XV i XVI<em> st.; </em>Kaptol gradi pojačane bedeme od sredine XV<em> st.</em> (1469) do kraja XVI<em> st.</em> i posebno oko katedrale od konca XV<em> st. </em>do poč. XVI<em> st.</em> (1521); Križevci grade bedeme kroz XV <em>st.</em> (1405); Varaždin kroz XVI<em> st.</em> (1541—73); Koprivnica krajem XVI<em> st.</em> U strukturi samih gradova izgrađuju se ili dovršavaju pojedini istaknuti arhitektonski akcenti (vijećnice ili sakralni objekti). Najbolju ilustraciju razvoja urbane strukture ovoga razdoblja pružaju originalni tlocrti Griča i Kaptola (Zagreb) iz poč. XVI<em> st.;</em> kod Griča se vidi shema urbanog rasporeda uvjetovanog terenskom konfiguracijom, a kod Kaptola shema urbane osi situirane u obliku osnovne magistrale koja se proširuje prema trgu pred katedralom i vijećnicom.<br /> Kod gradova, koji podižu u XVI<em> st.</em> novi sistem svojih utvrda, pojavljuje se razvijeniji tip tvrđavne izgradnje s bastionima i opkopima. Primjer zatvaranja starije urbane strukture novijim sistemom bedema, koji u pravokutnom tlocrtnom rasporedu opkoljuje jezgru grada i oslanja se na stariju gradinu-kaštel, pruža Varaždin. Potpuno nov tip izgradnje utvrđenoga grada predstavlja Karlovac, osnovan u XVI<em> st.</em> (1579) u svrhu obrane od Turaka. Izgrađen prema renesansnoj shemi, sastojao se od bedema tlocrtno raspoređenih u obliku šesterokrake zvijezde s bastionima na uglovima i s opkopom oko bedema. Unutar tvrđavnog obruča ulice su raspoređene u shemi pravilnog rastera s pravokutnim trgom u središtu.<br /> Na području Istre i Hrvatskoga Primorja razvoj urbanih cjelina kroz XV i XVI<em> st.</em> odvija se ponešto specifičnim putem, jer većina gradova na tome tlu živi kontinuirano od vremena antike i Srednjega vijeka te većim dijelom u toku XV i XVI<em> st.</em> obnavlja ili izgrađuje obrambeni sistem bedema i pojedine objekte koji se lociraju u okviru starije urbane sheme. Među gradovima, koji se u to vrijeme u svojoj izgradnji direktno oslanjaju na ant. urbano naslijeđe, ističe se Poreč; njegova intenzivna izgradnja u toku XV i XVI<em> st.,</em> koja obuhvaća podizanje mnogih patricijskih palača i pojačanje gradskih zidina i kula, povezana je uz održanje strogog rastera ant. urbanističke sheme castruma (s. decumanusom i cardom kao glavnim osima grada). U Rijeci, koja poč. XV<em> st.</em> proživljuje etapu kratkotrajnog ekonomskog prosperiteta, izgradnja je vezana uz osnovnu urbanu shemu ant. rastera (decumanus i cardo), koji je, međutim, u to doba bio ponešto deformiran srednjovj. nepravilnom izgradnjom. Izgradnja Pule u XV i XVI<em> st. </em>prilagodila se terenskoj konfiguraciji padina središnjeg brežuljka i nije se vezala uz stariju shemu; uz to je Pula u mnogo navrata (XI —XIV<em> st.)</em> bila potpuno uništena od Venecijanaca. U osobito važnom uporištu Senju izgrađuju se i popravljaju u XV i XVI<em> st.</em> obrambeni zidovi i podižu nove kule (1494, 1498, 1513—34), dok se izgradnja grada veže uz stariju urbanu shemu. Osim spomenutih važnijih središta još cijeli niz manjih naselja i gradića na području Istre i Kvarnera izgrađuje u toku XV i XVI<em> st.</em> svoje gradske bedeme i pojedinačne objekte na bazi starije urbane dispozicije (Motovun, Buzet, Sveti Lovreč Pazenatički, Dvigrad, Žminj, Labin, Lovran, Cres, Osor, Krk i Rab). U južnom dijelu Hrvatskoga Primorja gradić Pag jedinstven je primjer utvrđenoga grada pravilne pravokutne urbane koncepcije nastale sredinom XV<em> st.</em><br /> Na obalnom području Dalmacije, odvija se tijekom XV i XVI<em> st.</em> urbani razvoj u nizu gradova koji u poč. XV<em> st. </em>potpadaju pod venecijansku dominaciju, a posjeduju stariju urbanu tradiciju koja se kroz ovo vrijeme nešto modificira. Zadar je zadržao od ant. vremena jasan urbani sistem castruma koji nije doživio teže deformacije u toku Srednjega vijeka. Unutar njegove očuvane urbane sheme dolazi u XV i XVI <em>st.</em> do intenzivne izgradnje, a u XVI<em> st.</em> obnavlja se gradski obrambeni sistem po nacrtima M. Sanmichelija (Kopnena vrata, 1543). U Šibeniku se u tom razdoblju izvode nove građevine (katedrala, gradska loža) a popravljaju gradski bedemi. Slična je situacija u Trogiru, gdje se podižu novi fortifikacioni objekti (Camerlengo, kula sv. Marka, južna gradska vrata). U Splitu se uslijed napučenosti izgradnja proširila izvan zidina Dioklecijanove palače; u XV<em> st.</em> obrana se pojačava izgradnjom kaštela uz jugozap. ugao Dioklecijanovih zidina. U XV i XVI<em> st.</em> dobivaju urbanu fizionomiju gradovi Hvar (utvrde, arsenal, gradska loža i Korčula (urbana shema tzv. riblje kosti, kod koje je glavna ulična os križana okomito situiranim sistemom uskih paralelnih uličica). Urbanistička poenta cijeloga grada, katedrala, djelo je XV i prve pol. XVI<em> st.</em> Kao najjužniji istaknuti obalni urbani ansambl razvio se Dubrovnik. Svoju urbanu strukturu, koju intenzivno razvija i u toku XV i XVI<em> st</em>., nasljeduje iz starijih vremena (Statut o uređenju grada iz 1272). U razdoblju velikog ekonomskog prosperiteta Dubrovnika u XV i XVI<em> st.,</em> a u vezi s turskom opasnošću, najvažniji su građevni zahvati provedeni na izgradnji i pojačanju gradskih utvrda, na kojima u XV<em> st.</em> radi<em> Juraj Dalmatinac</em> te dubrovački graditelj <em>Paskoje Miličević.</em> Istovremeno se izgrađuje niz javnih objekata: Knežev dvor (pregradnja sredinom XV<em> st.</em>)<em>,</em> Gradski toranj (1445), te Velika i Mala česma (1436—38). Divona se podiže u XVI<em> st.</em> (prema nacrtima Paskoja Miličevića iz 1516), a u istom stoljeću izgrađuje se i gradsko skladište žita »Rupe«.<br /> <em>UTVRDE I KAŠTELI.</em> Burno i nesigurno vrijeme XV i XVI<em> st.</em> dovelo je, pored radova na utvrđivanju gradova i popravku starijih gradina, i do izgradnje niza novih utvrđenja, gradina (burgova) i kaštela. U sjev. nizinskim dijelovima Hrvatske pojavljuje se tip nizinskoga grada opkoljenog i zaštićenog opkopnim jarkom s vodom (Đurđevac, Ribnik, Bisag, Sisak), dok se u brdovitim predjelima izgrađuju ili nadograđuju gradine na vrhuncima bregova (Nehaj, Blagaj, Bosiljevo, Sokolac—Brinje). Najistaknutije utvrđene gradine izgrađene u toku XV i XVI<em> st.</em> u sjev. dijelu hrvatskog područja jesu: Šarengrad na Dunavu (spominje se poč. XV<em> st.</em>)<em>,</em> Erdut (spominje se u XV<em> st.</em>)<em>,</em> Antin (1435), Velika (XV<em> st.</em>)<em>,</em> Kaptol kraj Slavonske Požege (XVI st.), Valpovo (spominje se u XV<em> st.</em>)<em>, </em>Sirača kraj Daruvara (1430), Čaklovec ist. od Pakraca (1476), Gorjanski grad iznad Vočina (poč. XV<em> st.</em>)<em>,</em> Đurđevac (1488), Ivanec (XVI<em> st.</em>)<em>,</em> Veliki Tabor (XV<em> st.</em>)<em>,</em> Mali Tabor (XV<em> st.),</em> Bisag (XV<em> st.</em>)<em>,</em> Konjšćina (XV<em> st.)</em> i Bela (XVI<em> st.</em>)<em>. </em>U srednjem dijelu Hrvatske: Sisak (1544—50), Kostajnica (XV<em> st.</em>)<em>,</em> Bilaj (1451), Barilović (XV<em> st.</em>)<em>,</em> Blagaj (spominje se u XV<em> st.</em>)<em>,</em> Bosiljevo kraj Vrbovskog (spominje se 1461), Jastrebarsko (spominje se 1520), Sokolac nad Brinjem (spominje se 1411) i Severin na Kupi (spominje se 1558). Na obalnom pojasu Hrvatske izgrađivan je u tom razdoblju manji broj utvrđenih gradina (jer su obranu toga teritorija vršili utvrđeni gradovi) među kojima su Nehaj nad Senjom (1558), Paz u Istri (XV<em> st.</em>)<em>,</em> tvrđava sv. Nikole pred Šibenikom (XVI<em> st.)</em> i tri utvrde na Koločepu (XVI<em> st.</em>)<em>.</em><br /> U toku XV i XVI<em> st.</em> izgrađuje se i veći broj kaštela kao utvrđenih sjedišta vojne posade, među kojima kašteli u Čakovcu (XVI<em> st.</em>)<em>,</em> Ogulinu (1500), Grobniku (XV<em> st.</em>)<em>,</em> Brodu na Kupi (XVI<em> st.</em>) i Crikvenici (XV<em> st.</em>)<em>,</em> te Kaštel Stari (1476) i Kaštel Kambelovac (XVI <em>st.</em>) u okolici Splita, Kaštel u Splitu (1451), Kaštel Camerlengo u Trogiru (XV<em> st.</em>)<em>,</em> Tvrdalj P. Hektorovića u Starigradu na Hvaru (XVI<em> st.</em>)<em>,</em> Kaštel u Orebiću (XVI<em> st.</em>)<em>,</em> a na području Istre Kaštel u Boljunu (XV—XVI<em> st.</em>)<em>,</em> Kaštel u Balama (XV—XVI<em> st.</em>) i Kaštel u Svetvinčentu (XVI<em> st.</em>)<em>.</em><br /> <em>STAMBENA ARHITEKTURA. </em>U okviru feudalne društvene strukture kontinentalnog dijela Hrvatske većinu pučanstva sačinjava stanovništvo sela, naselja i utvrđenih gradova. Prema tome je najrasprostranjeniji tip nastambe seoska kuća koja se u sjev. krajevima Hrvatske u XV i XVI<em> st.</em> izgrađuje većinom od drva. Kako stanovništvo malenih srednjovj. gradića potječe većim dijelom sa sela, to je takav tip nastambe ujedno prototip nešto razvijenijih stambenih kuća u gradovima, koje se u XV i XVI<em> st.</em> izgrađuju ili od drva (domus lignea) ili su zidane opekom (domus murata).<br /> U krševitim krajevima uz more postoji razlika između pučkih seoskih nastamba i gradskih kuća. Nalazi dokazuju, da je većina seoskih nastamba uz obalu bila u XV i XVI<em> st.</em> izvedena iz kamena bez veznog sredstva (suhozid). Nasuprot tome javljaju se u gradovima masivno zidane kamene kuće podignute često na kat; pored ulaza u kuću često se nalaze obrtnički ili trgovački lokali s tipičnim ulaznim vratima, spojenim s proširenjem namijenjenim za izlaganje robe (otvor na koljeno).<br /> Feudalci žive tijekom XV i XVI<em> st.</em> pretežno u čvrstim gradinama (burgovima) i rijetko dolaze u gradove, pa stoga u njima u to doba u većini još ne grade palače, već odsjedaju u zgradama (curia) vrlo čednih oblika ili u kaštelima u kojima je nekoliko prostorija bolje uređeno.<br /> U utvrđenim gradovima Istre i Dalmacije dolazi u XV i XVI<em> st.</em> do izgradnje niza reprezentativnih palača; one se u toku XV<em> st.</em> izgrađuju gotovo isključivo u gotičkom stilu i to u varijanti »gotico fiorito«. Potkraj XV<em> st.</em> pojavljuju se prvi elementi renesanse koji prodiru u dotadanju gotičku shemu kompozicije. Međutim se gotički oblici u profanoj arhitekturi zadržavaju djelomice i tijekom XVI<em> st.,</em> a uz njih sve se više afirmiraju pojedini renesansni detalji (portali, vijenci), te tako dolazi do interesantne sinteze gotičkih i renesansnih stilskih oblika u arhitekturi obalnih gradova.<br /> Na području Istre ističe se izgradnja palača u Poreču (pal. Zuccati iz XV st., Manzini i Fondak), u Rovinju (pal. Basilisco iz XVI <em>st.</em>)<em>,</em> Vodnjanu, i u Gračišću (pal. Salomon). Na području Kvarnera ističu se palače u Osoru (biskupska palača iz 1481), u Cresu (pal. Petris, Rodinis) i u Rabu (pal. Bakota, tzv. velika palača Nemira i mala palača Nemira iz XVI<em> st.</em>)<em>.</em> Na području Dalmacije grade se palače u Zadru (pal. Fanfogna s renesansnom ložom iz XVI<em> st.</em>)<em>,</em> Šibeniku, Trogiru (gotičko-renesansna pal. Cippico, rad A. Alešija u XVI<em> st.</em>)<em>,</em> Splitu (tzv. velika Papalićeva palača iz XV<em> st.,</em> mala Papalićeva palača iz XV<em> st.,</em> pal. Camby iz XV<em> st.</em> i renesansna pal. Karepić iz XVI<em> st.</em>)<em>,</em> Hvaru (pal. Hektorović i pal. Grgurić iz XV<em> st.</em> te renesansni ljetnikovac pjesnika Hanibala Lučića) i u Korčuli (pal. Arneri). Posebno mjesto u izgradnji palača i dvoraca u tom razdoblju zauzima slobodni Dubrovnik. Vlastela i imućni pučani podizali su na svojim posjedima izvan grada, povodeći se za duhom humanizma, zidom ograđene vile i dvorce koje izgrađuju domaći majstori u tipičnoj dubrovačkoj gotičko-renesansnoj stilskoj sintezi. U okolici Dubrovnika ističu se na području Pila dvorac Pucića i Skočibuhe, te ljetnikovci Ranjine i Pracata, na Lapadu reprezentativni dvorac Sorkočevića i dvorci Getaldić-Gundulić i Đorđević, u Gružu dvorci Gundulića i Bunića, u Rijeci Dubrovačkoj dvorci Kabužić, Sorkočević, Stay, i Škaprlenda, te u Trstenom dvorac Gučetića.<br /> <em>JAVNE ZGRADE.</em> U teškim prilikama onoga vremena podizan je tek manji broj javnih objekata unutar pojedinih gradova. U Varaždinu se uređuje gradska vijećnica (1523), dok je gostinjac osnovan već u XV<em> st.</em> Na Kaptolu u Zagrebu podiže se u XV st. prva vijećnica, a na Griču postoji također u XV st. kraljevska palača. U isto vrijeme uređene su na području Zagreba bolnica i ubožnica.<br /> Veći broj javnih zgrada podignut je u tom razdoblju na području Istre i Hrvatskoga Primorja — u Kastvu gradska loža (1571), u Svetvinčentu gradska loža (XVI<em> st.</em>)<em>,</em> u Cresu gradski arsenal — Arsan (XV—XVI<em> st.</em>)<em>,</em> u Rabu se pregrađuje stariji Knežev dvor (XVI st.), te podiže gradska loža (1509), a u Pagu se izgrađuje Knežev dvor (XV—XVI<em> st.</em>)<em>.</em><br /> Najveći broj javnih objekata podižu trgovinom obogaćeni gradovi Dalmacije. U Zadru se izgrađuju tzv. Veliki arsenal (XVI<em> st.)</em> i gradske cisterne. U Šibeniku se podižu gradski bunari (XV<em> st.)</em> i gradska vijećnica s ložom (XVI<em> st.</em>)<em>. </em>Trogir podiže gradsku vijećnicu (XV <em>st.</em>)<em>,</em> Hvar gradski toranj za sat (1466), ložu (1517), cisternu na glav. trgu (1520) i Arsenal (XVI<em> st.</em>)<em>,</em> Orebić Knežev dvor (XVI st.), te Korčula općinsku zgradu s ložom i na glavnom trgu stup za barjak (1515). Najznačajnije javne zgrade u XV i XVI<em> st. </em>podigao je Dubrovnik. Kad je Knežev dvor stradao od eksplozije (1435), započinje u prvoj pol. XV<em> st.</em> izgradnja novog dvora u kasnogotičkom stilu pod vodstvom<em> Onofrija di Giordano de la Cava.</em> U dragoj pol. XV<em> st.</em> dvor je ponovo oštećen eksplozijom; nacrte za popravak izrađuje<em> Michelozzo da Bartolomeo,</em> no popravak vrše domaći majstori koji stvaraju za arhitekturu Dubrovnika značajnu gotičko-renesansnu stilsku sintezu. U toku XVI<em> st.</em> podignuta je zgrada carinarnice nazvana Divona (Sponza) prema modelu<em> Paskoja Miličevića</em> (1516) u tipu gotičko-renesansne sinteze. Gradski toranj grade (1445) majstori<em> Pripko Radončić, Radonja Grubačević</em> i<em> Duka Utišenović. </em>God. 1436—38 podiže Onofrio de la Cava Veliku česmu na zap. i Malu česmu na ist. dijelu glavne gradske magistrale. U toku XVI<em> st.</em> podiže se veliko spremište za žito, tzv. Rupe, kao javna zgrada ekonomsko-trgovačke namjene.<br /> <em>SAKRALNI OBJEKTI.</em> Na području sjev. Hrvatske izgrađuju se u XV i XVI<em> st.</em> sakralni objekti i nadalje u gotičkom stilu. Karakterizira ih ekskluzivnost obrambenih i kontraforima učvršćenih korpusa kod kojih se u nutrini ističu pojedinačni profinjeni akcenti gotički profiliranih rebara mrežastoga svoda, trijumfalnog luka i vitkih gotičkih prozora. U izgradnji sakralnih objekata praktički ne dolazi do afirmacije renesanse, već se gotika održava sve do pojave baroka u XVII<em> st.</em><br /> Na obalnom pojasu nastavlja se u prvoj pol. XV<em> st.</em> izgradnja sakralnih objekata u gotičkom stilu mirne homogene kompozicije obogaćene kićenim gotičkim detaljima. Međutim, u drugoj pol. XV<em> st.</em> dolazi i na području sakralne arhitekture do prvih definicija renesansnih oblika koji se u XVI<em> st.</em> dalje razvijaju.<br /> U sjev. Hrvatskoj izgrađuje se u XV<em> st.</em> završni prednji dio stare gotičke katedrale u Zagrebu koja u XVI<em> st.</em> dobiva masivni zvonik. U XV<em> st. </em>izvode se završni radovi na kasnogotičkoj crkvi sv. Marka u Zagrebu. Sredinom XV<em> st. </em>podiže se gotička bazilika u Oštarijama kraj Ogulina. Jednobrodnom gotičkom tipu pripadaju redovničke crkve: franjevaca u Remetincu (dovršena u XV<em> st.</em>) i pavlina u Lepoglavi (poč. XV<em> st.</em>) s tipičnim rebrasto nadsvođenim svetištem (prezbiterij); obje crkve dobivaju u drugoj pol. XV <em>st.</em> mrežasti gotički svod i nad glavnim brodom. God. 1412 započinje izgradnja pavlinskog gotičkog kompleksa sv. Ane od Dobre kuće kraj Daruvara, a na prijelazu iz XV u XVI <em>st.</em> podiže se gotička jedbrodna franjevačka crkva uz samostan u Vočinu. Pučki gotički objekti izgrađeni su pretežno u tipu jednobrodne, u pravilu nadsvođene, pravokutne građevine s poligonalnim prezbiterijem (pet stranica osmerokuta), prekrivenim mrežastim ili rebrastim svodom i osiguranim jednostavnim kontraforima. Ovome tipu pripadaju Sv. Nikola u Varaždinu (1494), Sv. Trojstvo u Nedelišću (XV <em>st</em>.), Sv. Juraj u Maruševcu (1482) i Sv. Marija u Ogulinu (1451). U XVI<em> st.</em> građevna djelatnost slabi uslijed prodora Turaka; zadržavaju se retardirani gotički oblici kako to pokazuju Sv. Vuk u Vukovju kod Klenovnika (1508), Sv. Marija u Zajezdi (1535) i Sv. Nikola u Orahovici (oko 1594). Gotičke konstrukcije održavaju se još i u XVII<em> st.,</em> kako to dokazuje izgradnja novog mrežastog gotičkog svoda u koru katedrale u Zagrebu (1642) i produženje crkve u Lepoglavi s mrežastim gotičkim svodom (između 1663 i 1676).<br /> I na području Istre i Kvarnera održava se u XV<em> st.</em> gotička konstrukcija kod izgradnje sakralnih objekata. U Bermu kraj Pazina održavaju se još u XV<em> st. </em>posljednji ostaci retardiranih romaničkih oblika pomiješanih s gotičkim detaljima u Crkvi sv. Marije na Škriljinah, a u Pagu postoji jedinstven primjer održanja reprezentativne romaničko-gotičke sheme kod crkve sv. Marije izgrađene potkraj XV<em> st.</em> Gotička se izgradnja zadržava duže na tlu Kvarnera, npr. kod crkve franjevačkog samostana u Glavotoku na Krku (XV<em> st</em>.), Sv. Gaudencija u Osoru (XV<em> st.</em>) i crkve franjevačkog samostana u Senju (1558). Na zabačenom tlu Istre i Kvarnera razvija se specifičan tip pučke gotike, kod koje je prostor prekriven šiljastim bačvastim gotičkim svodom. Tome tipu gotike pripadaju Sv. Marija Magdalena na Zagradu u Cresu (1402), Sv. Marija na Vijaru u Osoru (1414), gotička interpolacija u Sv. Iliji kod Kanfanara (1442), Sv. Martin kod Peroja (1456) i Sv. Rok u Draguću (poč. XVI<em> st.).</em> Sredinom XV<em> st.</em> javljaju se dva raznolika utjecaja. U gradovima uz obalni pojas i na otocima pojavljuje se utjecaj renesanse a u unutrašnjosti Istre utjecaj alpskog tipa gotičke konstrukcije. Prvoj razvojnoj liniji pripada katedrala u Osoru (započeta sredinom XV<em> st.</em> u gotičkom stilu, ali odmah nastavljena i 1497 dovršena u renesansnoj kompoziciji), ranorenesansna crkva Navještenja u Svetvinčentu (XV<em> st.</em>) i crkva sv. Marije u Cresu (mješavina gotičkog i renesansnog stila — konac XV<em> st.,</em> sa zvonikom iz poč. XVI<em> st.).</em> Drugoj razvojnoj liniji pripadaju gotički prezbiterij s rebrastim svodom crkve sv. Nikole u Pazinu (1441), Sv. Marija u Božjem Polju kraj Vižinade (XV<em> st.</em>)<em>,</em> Sv. Juraj u Lovranu (XV<em> st</em>)<em>.</em> i Sv. Marija kraj Čepića (1492) kod koje se opažaju i prvi elementi utjecaja renesanse.<br /> Najznačajnije objekte sakralne arhitekture XV i XVI<em> st.</em> podižu dalmatinski gradovi. U poč. XV<em> st.</em> dominira na tom području gotički način izgradnje, porijeklom iz juž. Italije. Gotici apulijskoga tipa pripada masivno predvorje i prvi sprat zvonika katedrale u Trogiru (oko 1400), kao i obnova prvoga sprata istog zvonika koju je izveo majstor<em> Matej Gojković.</em> Apulijskoga je porijekla osnova pročelja i zvonika katedrale u Korčuli, koju je dovršio domaći majstor<em> Marko Andrijić.</em> Utjecaj lombardijske gotike očituje se u kapeli sv. Dujma u katedrali u Splitu (1428, rad<em> Bonina da Milano</em>)<em>.</em><br /> Dominacija razvijene gotike venecijanskoga tipa veže se uz katedralu u Šibeniku i njenoga glavnog graditelja<em> Jurja Dalmatinca.</em> Njezina izgradnja započinje 1431; gradnju preuzima 1441 Juraj Dalmatinac i vodi je do 1473. U svojoj bogatoj djelatnosti ovaj majstor izgrađuje u splitskoj katedrali kapelu sv. Stasa (1443) i kapelu bl. Arnira, te sv. Eufemiju u samostanu benediktinka u Splitu.<br /> Razigranoj gotici pripada klaustar dominikanskog samostana u Dubrovniku (poč. druge pol. XV<em> st.</em>)<em>,</em> rad domaćih majstora<em> Utišenovića, Grubačevića</em> i<em> Tomkuše Vlatkovića.</em> Prodor renesanse na tlo dalm. gradova pokazuje krstionica katedrale u Trogiru (1467), djelo<em> Andrije Alešija.</em><br /> Renesansa, čija je pojava u Dalmaciji (XV<em> st.)</em> povezana s kratkim djelovanjem Michelozza u Dubrovniku, razvila se u okviru djelovanja<em> Nikole Firentinca.</em> Njegovo prvo djelo u Dalmaciji, kapela bl. Ivana u trogirskoj katedrali (1468), predstavlja razvijenu renesansnu kompoziciju. Majstor Nikola dovršava katedralu u Šibeniku (1477 do 1505) na kojoj izgrađuje smjelo konstruiranu kupolu. Šibenska katedrala s polukružnim zabatom na pročelju postaje uzorom mnogim gradnjama u Dalmaciji: pregradnji pročelja sv. Marije u Zadru (XVI<em> st.</em>), izgradnji pročelja katedrale u Hvaru (XVI<em> st.</em>), te zamisli<em> Petra Andrijića</em> kod izgradnje crkvice sv. Spasa (poslije 1520) u Dubrovniku. Na prijelazu iz XVI u XVII<em> st.</em> podižu domaći majstori katedralu u Hvaru, kod koje se očituju kasnorenesansni elementi povezani s prvom pojavom baroka.<br /> U toku XVI<em> st.</em> građevna djelatnost u dalm. gradovima slabi uslijed sve veće opasnosti od Turaka. Domaći majstori razvijaju lokalne varijante renesanse u kojoj se još uvijek naziru elementi gotičkoga pa čak i romaničkog shvaćanja; neposredna opasnost dovela je do izgradnje renesansne crkve-tvrđave Gospe u Vrboskoj na Hvaru (1579).<br /> <strong>Razvoj arhitekture u XVII i XVIII st.</strong> Opća društvena i politička konstelacija prethodnog razdoblja održala se u glavnim crtama i tijekom XVII i XVIII<em> st.</em> Sjev. Hrvatska orijentirana je politički i kulturno i nadalje prema srednjoevr. krugu (s kojim je povezan i otcijepljeni dio unutarnje i sjeveroist. Istre), a juž. Hrvatska (Dalmacija i zap. dio Istre) većim je dijelom pod okupacijom Venecije i stoga orijentirana prema mediteranskom krugu.<br /> Sjeverni krajevi Hrvatske proživljuju na prijelazu iz XVI u XVII <em>st. </em>teška vremena uslijed konstantnog pritiska Turaka; pod takvim je uvjetima arhitektonska izgradnja na tom području bila gotovo sasvim paralizirana.<br /> Tek u XVIII <em>st</em>. dolazi do povremenih uspjeha u suzbijanju Turaka (1716—18), do oslobođenja Slavonije i proširenja Vojne Krajine na područje Slavonske Posavine (1745—46); to dovodi do ponovnog oživljavanja trgovine, do izgradnje tzv. Karolinške ceste između Karlovca i Bakra (1726) odnosno Rijeke (1728), te Jozefinske ceste (1770) do Senja. Ove se okolnosti odrazuju u intenziviranju vitaliteta pojedinih područja i urbanog razvoja mnogih gradova. Područje juž. i zap. pokrajina Hrvatske (Dalmacija, otoci Kvarnera, zap. Istra), odvojeno kroz cijelo XVII i XVIII <em>st.</em> (do pada Venecije 1797) venecijanskom okupacijom (osim slobodnoga područja Dubrovačke Republike) od sjev. Hrvatske, proživljuje također teška vremena uslijed jakog prodora i pritiska Turaka. Trgovina i pomorstvo proživljuju krizu pojačanu monopolističkim zahvatima Venecije; opće osiromašenje zahvaća ovo područje tako da u toku XVII<em> st.</em> dolazi do stagnacije u razvoju gradova i u arhitektonskoj izgradnji duž dalm. obale. Posebni razvoj proživljuje jedino slobodni Dubrovnik koji vještinom svoje diplomacije uspijeva zadržati slobodu i održati trgovačke veze te time osigurati ekonomski prosperitet. Izgradnju, koja u prvom dijelu XVII<em> st.</em> nije toliko intenzivna, pokreće nemio udes, koji je zadesio Dubrovnik potresom 1667. Teško razoreni grad izgrađuje se ponovno vrlo intenzivno pod konac XVII i gotovo kroz cijelo XVIII<em> st.</em><br /> Izgradnja u toku XVII i XVIII<em> st.</em> na području hrv. pokrajina razvija se u stilskom pogledu u kontaktu a često i pod neposrednim utjecajem tadašnjega evr. baroknog graditeljstva. Razumljivo je, da se na podučju sjev. Hrvatske očituje utjecaj srednjoevr. varijante barokne arhitekture (naročito iz Beča), a na području Dalmacije i Istre utjecaj tal. varijante baroka (pretežno iz Venecije, a u Dubrovniku pretežno iz Rima).<br /> <em>RAZVOJ GRADOVA.</em> U životu i razvoju gradova na području sjev. Hrvatske dolazi na prijelazu iz XVI u XVII<em> st.</em> do značajnih promjena. U to se doba zbog najezde Turaka povlače mnogi velikaši kao i seosko pučanstvo s ugroženih područja u gradove i u njima se nastanjuju (Grič—Zagreb, Varaždin). Time uz obrtnike i trgovce ulaze u javni život gradova i velikaši.<br /> Pojačanje ekonomskog života u gradovima u toku XVIII<em> st.,</em> i s tim u vezi povećanje pučanstva dovode do prvoga proširenja izgradnje izvan gradskih bedema, ponajprije uz glav. prilazne ceste gradu te uz male posjede i vrtove izvan grada (Grič i Kaptol—Zagreb, Varaždin, Križevci, Karlovac, Osijek). Gradski bedemi pomalo gube svoju prvotnu funkciju, probijaju se i adaptiraju kao sastavni dijelovi kuća koje su na njih prigrađene. Unutar gradskih prostora — koji su dotada bili satkani iz niveliranog niza sitnih, pretežno drvenih kućica okupljenih oko dominantnog urbanog objekta (crkve ili vijećnice) — pojavljuju se nizovi zidanih baroknih kuća kao i pojedinačne palače ili upravne zgrade (Zagreb, Varaždin, Križevci, Slavonska Požega, Osijek). Istaknuti objekti velikaša (palače), crkveni objekti (samostani, crkve) i javne zgrade (županijski objekti, vojarne) smještaju se po mogućnosti na istaknuta mjesta, na uglove ulica ili u osi veduta, čime se stvaraju novi elementi gradskih prostora baroknog urbanog tipa, orijentirani prema određenim arhitektonskim akcentima.<br /> Na obalnom području Hrvatske nije došlo do bitnijih promjena u društvenoj i političkoj strukturi, pa ni do preobrazbe urbane strukture, tako da na području Istre, Hrvatskog Primorja i Dalmacije izgradnja u ovome razdoblju ne zadire snažnije u stariju urbanu shemu gradova. Rijetka naselja koja se izgrađuju na ovom području bez starije historijske podloge, poprimaju tipične elemente barokne urbane sheme (centralni dio Velog Lošinja). Velika obnova Dubrovnika nakon potresa donosi jedino izgradnjom pojedinačnih javnih objekata i stvaranjem užih urbanih ambijenata oko tih objekata stanovitu promjenu u duhu formiranja manjih baroknih urbanih cjelina.<br /> Značajnija urbanistička transformacija odvijala se u doba baroka u Zagrebu na Griču, gdje postepeno nestaju sitne pretežno drvene kućice, a izgrađuju se — za mjerilo ovoga malenoga gradića —jaki i izraziti barokni vizuelni prospekti ravnih kontura, definirani nizovima zidanih baroknih jednokatnih kuća. Novi barokni urbani ambijenti nastaju i izgradnjom koju provode novi faktori društvenoga života na Griču, a to su redovi isusovaca, kapucina i klarisa (izgradnja samostana), te velikaške porodice Zrinskih, Draškovića, Oršića, Pejačevića, Magdalenića i dr. (izgradnja palača). U drugoj jezgri staroga Zagreba, Kaptolu, barokna izgradnja nije promijenila postojeću srednjov. urbanističku strukturu, već je u nju interpolirala veći broj vrijednih baroknih arhitektonskih objekata. U XVII<em> st.</em> podiže se nova kaptolska vijećnica u središtu kaptolskoga trga, i zvonik katedrale na juž dijelu njena pročelja. Duž glavne ulice Kaptola i na Dolcu izgrađuje se niz lijepih baroknih kurija i kuća u XVII<em> st.</em> (kurija Znike, dom Plemića) i u XVIII<em> st.</em> (kurija Kovačević). U Varaždinu se u XVII<em> st.</em> podižu sakralni objekti isusovaca i franjevaca, crkve kapucina i uršulinka, te u XVII i XVIII<em> st.</em> palače i kuće Sermagea, Draškovića, Patačića i dr. Podjednaki razvoj proživljuje u tom razdoblju i Slavonska Požega u kojoj se u okviru starije urbane strukture grada na glav. trgu izgrađuje nakon protjerivanja Turaka niz baroknih kuća s prizemnim trijemovima koji postaju dominantni barokni motiv središta grada. Do pojave lokalnih urbanih baroknih akcenata dolazi tada u Samoboru, Krapini, Križevcima, Virovitici, Slavonskom Brodu, Vukovaru, Vinkovcima, Iloku i dr. U tim se gradovima podiže po koja barokna županijska palača, dvorac velikaša, samostanski kompleks ili sakralni objekt, dok istodobno mnoge starije drvene građanske prizemne kućice zamjenjuje otmjenija zidana barokna pretežno jednokatna građanska kuća. Na području Vojne Krajina podiže se nekoliko gradova i naselja izgrađenih na tlocrtnoj podlozi jasnoga uličnog rastera dvaju sistema paralelnih ulica, koje se križaju pod pravim kutom te sa centralnim pravokutnim trgom. Primjer grada ovoga tipa pruža Bjelovar (izgradnja od 1756). U središtu pravokutne mreže uličnog rastera je veliki trg okružen javnim objektima (vojarne, župna crkva), bogatije koncipiranima s obzirom na svoj urbani položaj. Sredinom XVIII<em> st.</em> izgrađeno je u istom tipu graničarsko središte Nova Gradiška. Pravokutnu mrežu ulica s velikim središnjim četverokutnim trgom imaju još i jezgre Siska i Petrinje. Oslobođenje Osijeka od Turaka omogućilo je ponovno utvrđivanje (1710—21) i izgradnju grada (Tvrđa), koji poprima unutar utvrđene jezgre urbanu strukturu pravilnog pravokutnog sistema ulica u obliku rastera s homogenom izgradnjom reprezentativne barokne arhitekture. Uz to se u Osijeku u XVIII<em> st.</em> pojavljuju prvi počeci izgradnje izvan zidina (Gornji i Donji grad).<br /> Na području Istre i Kvarnera većina gradova zadržava u XVII i XVIII<em> st. </em>stariju urbanu strukturu u koju se interpoliraju pojedinačni barokni objekti, koji formiraju barokne urbane ambijente npr. u Poreču, Rovinju, Bujama, Grožnjanu, Labinu, Rijeci, Bakru i Senju. Izuzetak je izgradnja cjelovitoga baroknog urbanog ansambla u novom dijelu Velog Lošinja.<br /> Na području Dalmacije urbane situacije u gradovima u suštini se tijekom XVII i XVIII<em> st.</em> ne mijenjaju, tako da interpolacija novih baroknih objekata uglavnom poprima potpuno lokalno značenje za uži ambijent oko zgrade, kako se to razabire u Zadru, Šibeniku, Splitu i Hvaru. Jedini veći urbani zahvat izazvan je teškim potresom koji je 1667 zadesio Dubrovnik i porušio veći dio grada, između ostalog katedralu, crkvu sv. Vlaha, dijelove samostana i većinu profanih građevina. Djelomično je bio oštećen i Knežev dvor, dok gradske zidine nisu pretrpjele veće štete. Nakon potresa dolazi do brze i intenzivne izgradnje unutar zidina. U radu prednjači uprava grada, koja na općinskom zemljištu duž cijele sjev. strane Place i njene juž. strane od Sv. Vlaha do Široke ulice izgrađuje niz kuća prema jednistvenom planu, a potom ih prodaje ili iznajmljuje građanima. Na taj način nastaje jedinstvena urbanistička struktura glavne arterije Place (Straduna).<br /> <em>UTVRĐENJA.</em> U toku XVII <em>st.</em> (turska opasnost) popravlja se i izgrađuje niz utvrđenja oko gradova naročito u Vojnoj Krajini. Razvoj vojne tehnike mijenja oblik utvrđenja, pa se utvrde oko gradova pojačavaju sistemima novih bedema i rovova koji su raspoređeni većinom u zvjezdolikom tlocrtu pogodnom za obranu vatrenim oružjem. Ovakav sistem utvrda brani Varaždin, Koprivnicu, Karlovac, Rijeku, Zadar, Knin i Split. U Čakovcu se stariji sistem zidina i šančeva pojačava bastionima. Nakon oslobođenja od Turaka (1687) izgrađuju se u Osijeku između 1710 (1712 preuzima nadzor<em> M. de Goseau</em>) i 1721 po planovima Beckers-Goseaua nove gradske zidine i snažna utvrda sa šančevima na tlocrtu pravilnoga poligona, od koje su sačuvani samo dijelovi s vodenim vratima (Porta aquatica) i Vodenim tornjem. Onkraj Drave bila je 1721 podignuta utvrda Kronwerk (Kronenwerk). U Slavonskom Brodu podiže se između 1722 i 1739, istočnije od stare tvrđave Vukovac, snažna tvrđava opasana bastionima i šančevima.<br /> Na području Istre i Kvarnera popravlja se uglavnom u ovo vrijeme niz gradskih zidina oštećenih u doba velike opustjelosti gradova i naselja. Tako se, uz unošenje novih stilskih elemenata, vrše popravci u Poreču, Rovinju (nova gradska vrata iz XVII <em>st.),</em> Puli, Rijeci (gradska vrata sa satom), Cresu (gradska vrata sa satom), Bakru (gradska vrata uz Kaštel iz XVIII <em>st.)</em> i Kastvu (gradska vrata iz 1769). Na području Dalmacije pojačavaju se utvrde u Splitu podizanjem zidina (na zvjezdolikom tlocrtu) pojačanih bastionima. U Trogiru se izgrađuju renesansna Kopnena vrata, dok se tvrđava Kils pregrađuje i pojačava. U Korčuli se izgrađuju gradska vrata 1650. U Dubrovniku se još u XVII <em>st.</em> posvećuje mnogo pažnje utvrdama; sredinom toga stoljeća grade se i popravljaju gradske zidine pod vodstvom domaćeg majstora<em> Marina S. Držića.</em><br /> Usporedo s popravkom i izgradnjom obrambenih zidina gradova odvija se vrlo rijetka izgradnja kaštela i gradova (burgova). U Kraljevici se podiže u XVII <em>st. </em>Novi grad u stilu renesansne fortifikacione arhitekture, a manji kašteli podižu se u Škripu na Braču (kaštel obitelji Cerineo iz 1618) i u Grohotama na Šolti (XVII—XVIII <em>st.</em>).<br /> <em>BURGOVI, DVORCI I KURIJE.</em> Mnogi faktori, kao što su napredak ratne tehnike i pojava centralizirane vlasti, potakli su u sjev. krajevima izmjene na postojećim burgovima u vidu dogradnja bogatijih stambenih krila, dok se u Dalmaciji — u okviru drugačijih prilika — već potkraj XV i XVI <em>st.</em> pojavljuje tip utvrđenoga dvorca (Trogir, Starigrad na Hvaru). Tako dolazi u sjev. krajevima do preuređenja Staroga grada u Varaždinu (XVII <em>st.),</em> Novih dvora u Čakovcu (oko 1743) te burgova Ozalj, Veliki Kalnik, Samobor, Veliki Tabor, Mali Tabor, Ribnik, Valpovo i dr. Više plemstvo izgrađuje u to doba bogatije opremljene dvorce, dok niže i seljačko plemstvo podiže čednije kurije. Crkva podiže u središtima biskupija palače (Zagreb, Đakovo) i mnoge kurije kao sjedišta župa. Ovoj vrsti objekata pripadaju Novi grad u Kraljevici (XVII <em>st.), </em>Novi dvori T. Erdődyja kod Klanjca (1603), Klenovnik obitelji Drašković (1616), Kerestinec, Miljana obitelji Ratkay (XVIII <em>st.)</em> i Lukavec (uporište koje podiže plemenita općina Turopolje oko 1752) na mjestu starije drvene utvrde. U Slavoniji i sjev. Hrvatskoj izgrađuju se reprezentativni dvorci u Vukovaru (oko 1790), Daruvaru (1777), Virovitici (1803), Našicama (XVIII <em>st.),</em> Belju (XVIII <em>st.), </em>Valpovu (prije 1800), Iloku (XVIII <em>st.),</em> Lužnici (XVIII <em>st.),</em> Beli (Petheö de Gerse, XVI do XVIII <em>st.;,</em> Ožegovića, XVIII <em>st.),</em> Maruševcu (1618), Opeki (XVIII <em>st.),</em> Oroslavlju (Vojkovića, XVIII <em>st.;</em> Čikulina i Sermagea, XVIII <em>st.), </em>Gornjoj Stubici (1756), Stubičkom Golubovcu (XVIII <em>st.),</em> Zajezdi (XVIII <em>st.) </em>i Bistri (XVIII <em>st.).</em><br /> Manje kurije u baroknoj dispoziciji izgrađuju se na ladanju kao župni dvorovi već od XVIII <em>st.,</em> npr. u Donjem Vidovcu (1765) u Selima kraj Siska (XVIII <em>st.)</em> i u Vukovini (Turopolje, 1833). Mnogo drvenih kurija podiže niže i seljačko plemstvo; među njima se ističu kurija u Donjem Škaričevu (XVIII <em>st.),</em> kurija Bedekovića u Lomnici (1808) te kurije Koškovića i Jelačića u Kurilovcu (Turopolje).<br /> Na području Istre izgrađuje se u to doba poseban tip ladanjskog sjedišta veleposjednika tzv. štancija koja obuhvaća nastambu i gospodarske zgrade, kako to pokazuje štancija u Dajli između Novigrada i Umaga, te štancije između Poreča i Žbandaja.<br /> Na području Dalmacije izgradnja utvrđenih ljetnikovaca odvijala se intenzivno do kraja XV i tijekom XVI a dijelom i XVII <em>st.</em> (na otocima Braču, Visu i Ugljanu), dok u XVIII <em>st.</em> dolazi do pojedinačne izgradnje kaštela (u Škripu na Braču i Grohotama na Šolti), te neutvrđenih dvoraca kao što je barokni ljetnikovac J. Kavanjina u Sutivanu na Braču i vrtnih ansambla kao što je park oko dvorca Gučetića u Trstenom kraj Dubrovnika.<br /> <em>JAVNI OBJEKTI.</em> Intenzivna izgradnja javnih objekata vrši se u drugoj pol. XVIII <em>st.</em> kad su Turci potisnuti s područja hrv. pokrajina, a feudalni apsolutizam izgrađuje vlast formirajući vojni i činovnički aparat.<br /> Među istaknute javne objekte izgrađene u toku XVII i XVIII <em>st.</em> idu na području sjev. Hrvatske: nova vijećnica (XVII <em>st.)</em> na trgu pred katedralom na Kaptolu u Zagrebu, županijska palača u Varaždinu (1762), kompleks vojarna na glav. trgu u Bjelovaru (druga pol. XVIII <em>st.),</em> monumentalna županijska palača u Križevcima (druga pol. XVIII <em>st.),</em> zgrada županije u Slavonskoj Požegi (XVIII <em>st.),</em> zgrada općine na glav. trgu u Slavonskoj Požegi (oko 1800), monumentalna barokna vojarna u Osijeku (1726), barokne vojarne i zgrada glavne straže s tornjem i arkadama u Osijeku (1709), oružana i vojarna na glav. trgu u Karlovcu (XVIII—XIX <em>st.).</em><br /> Na području Istre i Kvarnera javnoj su namjeni služili: zgrada municipija (vijećnica) u Rovinju (XVII<em> st.</em>), loža u Mošćenicama (XVII<em> st.</em>), zgrada škole podignuta u Bakru pokraj kaštela (druga pol. XVIII<em> st.</em>) i zgrada stare općine u Rijeci (XVII<em> st.</em>). Na tlu Dalmacije ističu se među javnim objektima: Gradska loža (1642), Gradska straža (1665) i toranj sa satom (XVII<em> st.)</em> u Zadru; pregradnja gornjeg dijela Arsenala u kazalište izvršena u Hvaru (1612), te Gradska loža u Blatu na Korčuli (1700).<br /> Posebno mjesto među javnim objektima zauzimaju oskudni ostaci arhitektonskih ostvarenja iz razdoblja turske okupacije; među njima se ističu: turski monumentalni grob (mauzolej) u Iloku, česma Tekija (XVI—XVII<em> st.</em>), u Slavonskoj Požegi, ostaci turskih gradskih bedema tzv. Filibejeva utvrda u Osijeku, turska džamija pregrađena u župnu crkvu u Đakovu, kula Malkočbega i džamija (pretvorena u župnu crkvu) u Perušiću, turski kaštel sa cilindričnom kulom u Štulića Kuli pokraj Gospića, turski han u Vrani, turski minaret iz XVI<em> st.</em> i ostaci turske kule iz XVII<em> st.</em> u Drnišu te džamija i česma u tvrđavi Klis iz XVI<em> st.</em><br /> <em>PALAČE I STAMBENI OBJEKTI.</em> Opći uvjeti i potrebe tadašnjeg načina života, razvoj društvenih odnosa i politička konstelacija dovode u XVII i XVIII<em> st.</em> na području gradova do sve intenzivnije izgradnje bogato, pa čak i raskošno, ostvarenih i opremljenih palača i rezidencija feudalnih magnata. Osnovna arhitektonska dispozicija dijeli značajnije objekte na podređeno prizemlje, namijenjeno gospodarskim i nuzgrednim funkcijama, i na veoma naglašen prvi kat. Od palača izgrađenih na području sjev. Hrvatske i Slavonije ističu se: monumentalna barokna palača biskupije interpolirana (poslije 1730) u sklopu juž. dijela obrambenih zidina oko katedrale u Zagrebu, te ranobarokna pal. Zrinskih (XVII<em> st.</em>)<em>,</em> barokna pal. Oršić—Rauch (između 1740 i 1780). pal. Pongratz (1780), pal. Jelačić—Kušević i retardirana barokna pal. Kulmer (Banski dvori, XVIII—XIX<em> st.</em>) na Griču u Zagrebu, zatim barokne kurije kanonika I. Znike (1689—1706) i T. Kovačevića (1710) na Kaptolu u Zagrebu; u Varaždinu pal. Prašinski—Sermage (XVII—XVIII<em> st.</em>), Drašković (XVIII<em> st.</em>), Patačić (1764), Nitzky (XVIII<em> st.</em>), Oršić (XVIII<em> st.</em>) i Keglević (XVIII<em> st.</em>); u Karlovcu pal. Frankopana (XVII—XVIII<em> st.</em>), u Đakovu barokna biskupska palača (XVIII<em> st.</em>) s parkom, te barokna pal. Brnjaković u Iloku. Na području Istre i Kvarnera barokne palače Vergotini, Pollesini i Sinčić u Poreču, pal. Lazzarini i Battiala u Labinu, te pal. prepoziture i buskupije u Senju. Na području Dalmacije: palača Zmajević u Zadru; u Splitu barokna pal. Cindro (XVII<em> st.</em>), renesansno-barokna pal. Milesi i ranobarokna pal. Tartaglia; u Hvaru renesansno-barokna pal. Vukašinović; ostaci barokne biskupske palače u Omišu i barokna pal. Fanfogna-Garagnin u Trogiru.<br /> Građanski stambeni objekti koji se tada podižu na području sjev. Hrvatske i Slavonije uglavnom preuzimaju, u čednijim oblicima i mjerilu, karakteristične elemente baroknih palača. Na mjestu starijih pretežno drvenih kuća podižu se u to doba prizemni a još češće jednokatni objekti orijentirani pročeljem prema ulici, s naglašenim prvim katom (često je raščlanjivanje lezenama), sa čedno profiliranim portalom kolnog ulaza koji vodi u dvorište i naglašenim stubištem u prvi kat. Mnogo puta imaju ovi objekti nizove arkada orijentiranih prema ulici ili dvorištu. Skupine ovakvih kuća daju ambijentima mnogih gradova izrazitu urbanu vrijednost.<br /> Na području Istre, Hrvatskoga Primorja i Dalmacije građanske barokne kuće slijede tradiciju tlocrtne koncepcije gotičko-renesansnih i baroknih palača (centralno situirane velike hale u kojima je smješteno stubište).<br /> Nizovi baroknih građanskih kuća u sjev. Hrvatskoj i Slavoniji nalaze se u Zagrebu, Varaždinu, Pakracu, Novoj Gradiški, Slavonskoj Požegi, Osijeku, Vinkovcima, Vukovaru, Samoboru, Krapini, Koprivnici, Križevcima, Karlovcu, Petrinji i Sisku. Veći broj baroknih građanskih kuća na području uz jadransku obalu izgrađen je u Poreču, Umagu Motovunu, Labinu, Vodnjanu, Puli, Rijeci, Bakru, Senju, Velom Lošinju, Krku, Rabu, Zadru, Šibeniku, Kninu, Splitu, Trogiru, Omišu, Hvaru Korčuli, Orebiću i Dubrovniku.<br /> Pored tipa barokne kuće razvija se i izgradnja potpuno jednostavnih pučkih stambenih objekata koji su u sjev. krajevima izgrađeni ili u masivnom ili u drvenom materijalu i redovito su povezani s gospodarskim dvorištem, dok se na pojasu uz more izvode na kat kod čega se u prizemlju nalazi konoba, a u gornji stambeni sprat ulazi se preko tzv. balature. U drvom bogatim krajevima izgrađuju se stambeni objekti od drva (Sisak, Hatićeva kuća iz 1785; Petrinja; Kostajnica; Lomnica, kuća Arbanasi).<br /> U seoskoj arhitekturi razlikuju se tri osnovne zone sa specifičnim razvojem. Prva zona obuhvaća nizinske krajeve Slavonije i Srijema te područja gornje Podravine, gornje Posavine i Pokuplja, tj. krajeve bogate šumom. Na tom se području razvija izgradnja drvenih (konstruktivni sistem kalanih platica) seljačkih kuća i gospodarskih zgrada pokrivenih slamom (šop), koje postepeno poprimaju (očuvani primjeri iz XVIII <em>st</em>.) razvijenija tlocrtna i konstruktivna rješenja. Primjeri ovoga tipa seoske arhitekture nalaze se u Lomnici, Mraclinu, Buševcu, Mrsunju, Petrijancima i dr. Druga zona obuhvaća područje Gorskog Kotara, dio Like i planinske izdanke koji sa zapada zatvaraju nizinsko područje sjev. Hrvatske, tj. krajeve koji su obilovali kamenim kao i drvenim (crnogoričnim) građevnim materijalom, a podvrgnuti su dosta oštroj klimi. Kako pokazuju rijetki ostaci i opisi, na tom se tlu razvija izgradnja u kombiniranoj primjeni materijala (prizemlje od kamena, a prvi kat od drva). Ovaj tip objekata izgrađivao se u području Lokava, Mrzle Vodice, Mrkoplja i na ličkom platou u okviru naselja situiranih duž ceste a podno susjednih obronaka (Gračac, Vrhovine, Oštarije). Treća zona obuhvaća obalno područje od Istre do Boke Kotorske, bogato isključivo kamenim građevnim materijalom, a u zoni mediteranske klime. Na tome području razvija se i nadalje izgradnja seoskih nastamba izvedenih u suhozidu, na podlozi pačetvorinastog tlocrta (otoci zap. Kvarnerskog područja) kao i na podlozi kružnog tlocrta (sjev. Dalmacija, juž. Istra). Uz ovaj tip pojavljuju se i jednostavni objekti izvedeni u vezanom kamenom zidu, koji su pretežno jednokatni; njihovo prizemlje služi kao staja i u gospodarske svrhe, a prvi i eventualno drugi kat (vezan stubama unutar ili izvan zgrade — balatura) u stambene svrhe. Primjeri ovoga tipa nižu se od Rakotola, Karojbe, Rovinjskoga sela, Peroja i Morožina u Istri preko Velog Sela (Lošinj) Suska, Paga i Nina do područja Kaštelanskoga polja i Konavala.<br /> <em>SAKRALNA ARHITEKTURA.</em> Na području sjev. Hrvatske donose prvu orijentaciju prema baroku isusovci u toku izgradnje svojih istaknutih objekata (Zagreb, Varaždin). Bujnost i dekorativnost, svojstvena baroknom izrazu, uskoro je došla do izražaja i kod izgradnje ostalih samostanskih i crkvenih objekata. Isusovci se pojavljuju u Zagrebu 1606 i naskoro pristupaju izgradnji crkve sv. Katarine (1620 do 1631—32). Ova crkva predstavlja tipičnu isusovačku ranobaroknu koncepciju jednobrodnoga bazilikalnog objekta s obostrano bočno situiranim kapelama-nišama. Iste je koncepcije isusovačka crkva u Varaždinu (1642—46). Izgradnja isusovačkog kompleksa u Zagrebu nastavlja se sredinom XVII<em> st.,</em> kada se izgrađuje zgrada kolegija na Jezuitskom trgu. Kompozicioni tip isusovačkih crkava utjecao je na izgradnju i pregradnju niza objekata; to je vidljivo kod franjevačke crkve u Krapini (1644), proširenja župne crkve u Samoboru (1671), obnove i barokizacije franjevačke crkve u Zagrebu i Varaždinu i izgradnje franjevačke crkve u Samoboru (dovršena 1733). Rješenja baroka razvijaju se počevši od najjednostavnijeg pačetvorinastog prostora ostvarenog u franjevačkoj crkvi u Slavonskom Brodu (oko 1723) preko obogaćenja glavnog broda dvjema kapelama izvedenog u crkvi Marije Snježne u Belcu i trolisnog koncepta vidljivog kod proštenjarskih crkava — Sv. Jeronim u Štrigovu (1738—49), Sv. Križ u Međimurju i Majka Božja Koruška kraj Križevaca — pa sve do slobodnih longitudinalnih koncepcija s kupolom nad svetištem, kao kod Sv. Franje Ksaverskoga (oko 1748—52) i Sv. Marije (XVII—XVIII<em> st.,</em> svetište obnovljeno 1766) u Zagrebu, te longitudinalnih koncepcija kao kod Sv. Terzije u Slavonskoj Požegi (1756—63) i župne crkve Majke Božje Snježne u Kutini (1767) ili centralnih prostornih rješenja kao kod prvotnog koncepta rotunde župne crkve sv. Trojstva u Daruvaru (1764). Uz to se javlja natkrivanje prostora kupolom kružnog perimetra kod crkve B. D. Marije u Vukovini i crkve sv. Barbare u Bedekovčini (1778), odnosno kupolom eliptičkog perimetra kod župne crkve sv. Magdalene u Selima kraj Siska (1759—65). Okruživanje proštenjarskih crkava slikovitom baroknom cinkturom javlja se kod gotičke barokizirane crkve Marije Gorske iznad Lobora, Majke Božje Jeruzalemske na Trskom Vrhu kraj Krapine (1750—52, odnosno 1761), crkve Marije Snježne u Belcu, crkve sv. Marije u Vinagori, kod Sv. Tri Kralja u Kominu i dr. Zvonik u osi pročelja ima crkva sv. Terezije u Slavonskoj Požegi (1763), što se pojavljuje često u Vojnoj Krajini, kao kod crkve u Petrinji (1780) i crkve sv. Terezije u Bjelovaru (1765—72). Izgrađuju se i po dva zvonika, kao kod crkava sv. Mihajla u Osijeku (1725—48), sv. Jeronima u Štrigovu (1738—49), sv. Marije u Brezovici (okrugli tornjevi, 1756), sv. Magdalene u Selima kraj Siska i Majke Božje Koruške kraj Križevaca.<br /> Pored navedenih sakralnih objekata pripadaju istaknutijim primjerima crkve: sv. Filipa i Jakova u Vukovaru (1723—32, sa zvonikom iz 1774), sv. Ivana Nepomuka (1772) i sv. Duha (1794) u Vinkovcima, sv. Marije u Osijeku (1758—60), sv. Marije u Belju (1775), sv. Terezije u Novoj Gradiški (1756), sv. Trojstva u Daruvaru (1764), Vavedenija Gospodnjega u Lepavini (1734), sv. Marije u Kotoribi (s konkavnim zvonikom, 1768—90), sv. Jakova u Prelogu (1758), sv. Magdalene u Ivancu, sv. Jurja u Purgi kraj Lepoglave (1749), sv. Nikole (sa starijim zvonikom) u Varaždinu (1751—68), sv. Ivana u Zagrebu (1785—90), sv. Križa u Sisku (1765), sv. Lovre u Petrinji (1780), sv. Nikole u Kostajnici (XVIII st.), Marije Snježne (1669—1735) i sv. Trojstva (1672—83) u Karlovcu, sv. Trojstva u Otočcu (XVIII<em> st</em>.), sv. Marije u Gospiću (1780) i sv. Križa u Ogulinu (1781).<br /> Pored toga izgrađuje se u baroknom stilu niz samostana (ili se pregrađuju stariji objekti) u vezi s intenziviranjem protureformacije i odlaskom Turaka. Od baroknih samostanskih objekata ističu se franjevački samostan u Vukovaru (1727), isusovački samostan (s portalom iz 1719) i franjevački samostan (1772— 76) u Osijeku, pravoslavni manastir u Krndiji kraj Orahovice (1777), franjevački samostan u Našicama (XVIII<em> st.</em>)<em>,</em> franjevački samostan u Slavonskom Brodu (1725), franjevački samostan sa crkvom sv. Roka u Virovitici (XVIII<em> st.</em>)<em>,</em> franjevački samostan u Zagrebu (XVII<em> st.</em>)<em>,</em> kapucinski samostan u Zagrebu (izgrađen uz stariju crkvu u XVII<em> st.),</em> samostan Klarisa u Zagrebu (dovršen 1650, crkvica uz samostan dovršena 1669), franjevački samostan (1712—21) s baroknom crkvom sv. Marije (1722) u Samoboru, franjevački samostan sa crkvom sv. Katarine u Krapini (1644), franjevačka crkva sv. Ivana Krstitelja u Varaždinu (XVII <em>st.</em>)<em>,</em> pavlinski samostan u Lepoglavi (1650—1735), franjevačka crkva sv. Antuna u Koprivnici, pavlinska (danas župna) crkva sv. Ane u Križevcima (1689) i franjevačka crkva sv. Antuna u Kostajnici (XVIII<em> st.</em>)<em>.</em><br /> Snažan prodor baroknog shvaćanja zahvatio je i mnoge starije (pretežno gotičke) objekte, tako da dolazi do niza baroknih nadogradnja ili pregradnja starijih objekata.<br /> Posebnu grupu sakralnih objekata u sjev. Hrvatskoj sačinjavaju drvene crkve i kapele kojih je u ono doba bilo vrlo mnogo. Od preostalih se ističu: Sv. Barbara u Velikoj Mlaki, Sv. Apostoli u Buševcu, parohijska crkva sv. Ilije u Buzeti i kapela sv. Jurja u Lijevim Štefankima kraj Siska.<br /> Na području Istre i Hrvatskog Primorja razvija se u toku XVII i XVIII<em> st.</em> relativno intenzivna izgradnja sakralnih objekata; među njima su crkve: sv. Servola u Bujama, sv. Vida i Modesta u Grožnjanu, sv. Marije u Poreču, sv. Eufemije u Rovinju (1736), sv. Blaža u Vodnjanu, bivša stolna crkva u Pićanu, sv. Vida u Rijeci (konac XVII<em> st.</em>)<em>,</em> sv. Jelene u Kastvu (1709), sv. Marka u Veprincu, sv. Andrije (1750—1830) sa slobodno stojećim zvonikom (1710) u Bakru, sv. Petra i Pavla u Bribiru (1740), sv. Trojstva u Baški (1723), sv. Karla u Karlobagu (1773) i sv. Antuna u Velom Lošinju. Posebno mjesto zauzimaju ostaci nedovršene isusovačke crkve u Kastvu (tipološki vezana uz crkvu sv. Katarine u Zagrebu) i pavlinska samostanska crkva u Svetom Petru u Šumi (1773, tipološki vezana uz pavlinsku crkvu u Lepoglavi). Pored izgradnje baroknih objekata pojavljuje se i na tom području nagla barokizacija koja zauzima široke razmjere.<br /> Na području Dalmacije izgradnja stagnira; podiže se samo manji broj sakralnih objekata, izuzevši u Dubrovniku u kome dolazi do intenzivne izgradnje nakon potresa. Među barokne sakralne objekte ovoga područja idu crkve: Gospe od Gradine na Murteru (XVII<em> st</em>.), sv. Ivana Krstitelja (renesansno-barokni oblici) u Bolu na Braču, sv. Marije u Kaštel-Lukšiću (1776), sv. Marije u Kaštel-Štafiliću (1735), Gospe Sinjske u Sinju (XVII<em> st.</em>), sv. Mihovila u Omišu (XVII <em>st.,</em> portal 1621), sv. Marka u Makarskoj (XVII<em> st.</em>), sv. Marije u Kuni na Pelješcu (XVIII<em> st.</em>), Gospe od Karmela u Orebiću (XVII<em> st.</em>), te sv. Nikole (XVII <em>st.</em>) i Gospe Gusarice (renesansno-barokna crkva) u Komiži na Visu. U Dubrovniku se barok pojavljuje već u prvoj pol. XVII<em> st.,</em> no glav. dio barokne izgradnje vezan je uz katastrofalan potres 1667 nakon kojega se pristupa popravku odnosno izgradnji katedrale i crkve sv. Vlaha te nastavku izgradnje isusovačkog kolegija. Za katedralu sv. Marije izradio je nacrte<em> Andrea Buffalini </em>(projekti su odobreni 1672, izgradnja traje do 1713). Izgradnja isusovačke crkve sv. Ignacija izvodi se od 1699 do 1725 (barokna skalinada, koja vodi prema crkvi, izgrađuje se 1738). Crkva sv. Vlaha oštećena velikim potresom, zatim obnovljena i 1706 ponovno uništena od požara, podiže se od 1707 do 1715.<br /> <strong>Razvoj arhitekture u XIX i u početku XX st.</strong> Na prijelazu iz XVIII u XIX<em> st.</em> i u toku prve pol. XIX<em> st.</em> križaju se na području Hrvatske utjecaji općeg evr. kretanja ekonomskog, društvenog i političkog života sa specifičnim uslovima razvoja regionalnih prilika na hrv. tlu kao graničnom području srednje Evrope odnosno Mediterana prema balkansko-orijentalnoj ekonomsko-političkoj zoni. Nakon sloma franc. okupacije dolazi početkom XIX<em> st.</em> do uključenja Dalmacije, Istre i jadranskih otoka u isti državni organizam u kome se nalazila i tadašnja matična jezgra Hrvatske. U međuvremenu na području Hrvatske — koje se tijekom XVIII<em> st.</em> oslobađa turskog pritiska i razvija početne oblike povezivanja ekonomskog života panonske i mediteranske zone — prodiru na prijelazu u XIX<em> st.</em> prvi zahvati organizirane trgovine sirovinama i poljoprivrednim proizvodima. Time sveukupno područje Hrvatske postepeno postaje periferna zona sve intenzivnijeg općeg razvoja i afirmacije proizvodnje koju inicira novorazvijeni kapital na području Austro-Ugarske. Hrvatska postaje oko sredine XIX<em> st.</em> privlačna za razvitak mladog kapitalizma koji se tada i u ovom dijelu Evrope nalazi u snažnom naletu (banke, akcionarska društva i dr.). U toku takva razvoja hist. prilika odlučujući moment u utjecaju novorazvijenog kapitalizma na daljnji razvoj Hrvatske predstavljala je izgradnja prve željezničke linije društva »Južne željeznice« koja je iz Beča preko Maribora i Zidanog Mosta jednim odvojkom doprla 1862 do Zagreba i produžena do Siska; zatim željeznice do Rijeke, a koncem stoljeća u etapama i do Srijema. Time je kapitalizam, koncentriran tada većim dijelom u Austriji, po prvi put pružio svoj krak u hrv. krajeve s izričitom svrhom polukolonijalne eksploatacije sirovina i radne snage. Trgovina sirovinama i poluprerađevinama dovodi do povremenog prosperiteta pomorstva koje je još u prvoj pol. XIX<em> st.,</em> u doba jedrenjaka, predstavljalo ekonomsku bazu života u mnogim primorskim mjestima. Pod konac XIX<em> st.</em> prodorom parobroda pomorska plovidba se koncentrira u rukama ekonomski snažnih društava, a široki slojevi malih pomoraca doživljuju tešku krizu, što dovodi do stagnacije u izgradnji malih primorskih gradića, a do prosperiteta u centraliziranim lukama (Rijeka, a u maloj mjeri Pula, Zadar i Split).<br /> Navedene činjenice izvršile su određen utjecaj na razvoj gradova i arhitektonsku izgradnju u toku XIX<em> st.</em><br /> <em>RAZVOJ GRADOVA.</em> U razvoju gradova na području Hrvatske u toku XIX i poč. XX<em> st.</em> (do Prvoga svjetskog rata) mogu se razlikovati dvije različite etape. U prvoj, koja seže otprilike nešto preko sredine XIX<em> st.,</em> nastavlja se polagani proces dezintegracije utvrđenih gradova i zbitih naselja (započet već u XVIII<em> st.</em> prestankom funkcije gradskih bedema) izgradnjom na području izvan gradskih zidina, dok u drugoj etapi, koja obuhvaća posljednju trećinu XIX i poč. XX<em> st.,</em> dolazi do postepene ali jasne transformacije u urbanom razvoju gradova; njihov život postaje vezan uz razvoj novih oblika intenzivnije ekonomike i društveno-političkog života, koji diktiraju izgradnju novih dijelova grada.<br /> Na području sjev. dijela Hrvatske i u Slavoniji proživljuju taj razvoj gotovo svi gradovi i veća naselja. U Zagrebu su u prvom dijelu XIX<em> st.</em> novi urbani zahvati koncentrirani na području Gornjega grada i na neposredne poteze prilaznih ulica i trgova podno Gornjega grada i Kaptola. U tom je razdoblju još postojalo pravilno shvaćanje kvalitete urbanističkih relacija i proporcija, što se očitovalo u naredbi bana Gyulaya, izdanoj prigodom uređivanja Banske palače, kojom je određeno da se na Markovu trgu ne smiju graditi kuće više od jednokatnica. U drugom dijelu ovoga razdoblja (naročito nakon izgradnje željeznice) razvija se intenzivna urbana izgradnja, tijekom koje dobiva svoju fizionomiju novi dio grada smješten podno Griča i Kaptola, tzv. Donji grad.<br /> Sličan razvoj proživljuju, iako u skromnijoj mjeri, i ostali gradovi sjev. Hrvatske. U prvoj pol. XIX<em> st.</em> u Osijeku se izgradnja širi izvan linija bastiona i opkopa uz prilazne ceste gradu, a u drugoj pol. XIX i poč. XX<em> st.</em> razvija se intenzivnija izgradnja grad. predjela uz Dravu zap., juž. i ist. od stare Tvrde, čime nastaju jezgre Gornjega grada, Donjega grada, Novoga grada i Retfale. U Varaždinu dolazi u to vrijeme do razaranja staroga gradskog obrambenog obruča i jačeg prodora izgradnje izvan njegovih kontura. Razvoj Karlovca obuhvaća proširenje izgradnje izvan kontura starih bedema i opkopa, a uz vrlo frekventirane saobraćajne putove koji ga povezuju sa Zagrebom, Siskom, Senjom i Bakrom odnosno Rijekom. U vidu proširenja urbane površine razvijaju se Vukovar, Vinkovci, Slavonski Brod, Slavonska Požega, Virovitica, Bjelovar, Koprivnica, Križevci, Krapina, Sisak i Ogulin.<br /> Na kvarnersko-istarskom području, gdje je pomorstvo bilo vezano uz lokalno vlasništvo jedrenjaka u pojedinim mjestima (Karlobag, Senj, Bakar, Rijeka, Veli i Mali Lošinj, Pula, Rovinj, Poreč), dolazi do proširenja lučkog prometa; kod toga se obično na potezu novonasipane obale (rive) probijaju starigradski bedemi i često podižu novi objekti pretežno izvan mjerila samog naselja. U drugoj pol. XIX<em> st.</em> dolazi do osnovnih promjena u uvjetima života spomenutih gradova; te promjene nastupaju pojavom parobroda i željezničke veze s pozadinom. Izgradnjom željezničke pruge dolazi Rijeka (1873)) u privilegirani položaj, dobiva modernu luku i postaje sjedište parobrodarskih poduzeća; ovaj ekonomskih preobražaj dovodi do njezine nagle izgradnje. Uz Rijeku se u razdoblju do Prvoga svjetskog rata razvija u kvarnersko-istarskom području do izvjesne mjere jedino Pula uslijed toga, što postaje glavna ratna luka tadašnje monarhije.<br /> Koncentracija ekonomskog i upravnog, odnosno vojno-pomorskog života u Rijeci i Puli oduzela je vitalnost ostalim gradićima i naseljima uz obalu kao i u bližoj pozadini. Poreč, Buzet i Pazin a naročito Motovun, Sveti Lovreč Pazenatički, Svetvinčent i Vodnjan postaju sitna provincijska mjesta bez urbanog razvoja, što vrijedi uglavnom i za Rovinj, Bakar i Senj, dok Karlobag postaje beznačno mjestance. Pojavom turizma dolazi pod kraj XIX i poč. XX<em> st.</em> do oživljavanja i urbanističkog razvoja u nekim manjim naseljima kao što su Lovran, Volosko, Kraljevica, Crikvenica, Veli i Mali Lošinj i Rab.<br /> Na području Dalmacije razvoj gradova ovisio je o posebnim lokalnim uslovima, koji su se odvijali u toku XIX i poč. XX<em> st.</em> U tom razdoblju razvija se intenzivnije u urbanističkom smislu jedino Zadar, političko-upravno središte Dalmacije. Međutim, taj se razvoj očituje u negativnom smislu razaranjem obrambenog poteza sjeverozap. i jugozap. obale centralnog dijela grada na poluotoku, a u drugoj pol. XIX<em> st.</em> započinje duž cijele zap. fronte gradskog perimetra uz obalu i na nekim mjestima u gradu izgradnja bezvrijednih a dimenzijama nametljivih objekata. Pored Zadra doživljuju u to doba nešto intenzivniji urbani razvoj jedino Šibenik i Split. Značenje lučkoga prometa u Splitu (kao i u Zadru i Šibeniku) ne prelazi prije Prvoga svjetskog rata važnost lokalnog karaktera i ne utječe bitnije na razvoj grada. Teško razdoblje proživljuje i Dubrovnik. Austrijska vojska oštećuje bedeme grada brutalnim pregradnjama, a u posljednjim decenijima ovog razdoblja započinje i intenzivnija izgradnja izvan gradskih zidina koja se približila samim bedemima te svojim bezvrijednim objektima uništila jedinstvenu izoliranost stare utvrđene jezgre grada. U Korčuli, Hvaru, Omišu, Trogiru, Ninu, Obrovcu i dr. razara se homogena cjelina grada nespretnim proširenjem obala i interpolacijama pojedinačnih bezvrijednih objekata, dok Knin sve do izgradnje željezničke pruge u urbanističkom smislu potpuno stagnira.<br /> <em>JAVNI OBJEKTI.</em> Tijekom prve pol. XIX<em> st.</em> sveukupno područje Hrvatske predstavljalo je u evr. razmjerima perifernu provinciju u kojoj se počela intenzivnije razvijati proizvodnja, trgovina i promet (cestama, rijekama i morem). U takvim okvirima nisu postojali uvjeti za izgradnju brojnijih javnih objekata. Njihova je izgradnja u to vrijeme koncentrirana na nekoliko gradova, a prvenstveno na Zagreb (Gornji grad), u kome se početkom stoljeća (1806—09) ranije započeta barokna palača Kulmer dovršava u istome stilu i adaptira za Banske dvore (Domus regnicolaris); nešto kasnije (1834) podiže se zgrada kazališta, a zatim palača Karla Draškovića u Opatičkoj ulici (1837—42), klasicističko djelo <em>Bartola Felbingera;</em> ta palača poznata pod imenom Dvorana, bila je poslije 1846 namijenjena javnoj svrsi. U Slavonskoj Požegi ugrađuje se među barokne kuće s arkadama na glavnom trgu u istom tipu izvedena Vijećnica (oko 1800), u Samoboru se izgrađuje Vijećnica (1824—26) prema nacrtima B. Felbingera, a u Osijeku reprezentativna klasicistička Županijska palača (1836—42). U Rijeci izgrađuje A. L. Adamić 1805 klasicističku zgradu kazališta na Korzu; u klasicističkom stilu pregrađen je 1835 Augustinski samostan u zgradu Municipija. U izgradnji značajnijih javnih objekata na području Istre i Dalmacije vlada gotovo potpuna stagnacija. U takvim prilikama kvalitetni projekt<em> Vicka Andrića</em> za klasicističku zgradu kazališta u Splitu (početak XIX<em> st.)</em> nije nikada realiziran.<br /> Posebnu zanimljivu grupu javnih objekata vezanih u najužem smislu uz pojavu trgovačkog prosperiteta početkom XIX<em> st.</em> sačinjavaju magazinske zgrade podignute u Vukovaru, Slavonskom Brodu, Sisku, Karlovcu i Senju.<br /> U drugoj pol. XIX i poč. XX<em> st.</em> pojava intenziviranja ekonomskog (željeznica, parobrodarstvo, pošta, počeci industrije), te političko-upravnog (sudstvo) i kulturno-naučnog života (školstvo) dovodi do brojnije pojave podizanja (u eklekticističkim stilskim varijantama onoga vremena) javnih objekata. Koncentracija javnog života u Zagrebu uzrokuje poslije sredine XIX<em> st. </em>izgradnju neoromaničke zgrade, sada Rektorata sveučilišta (građena 1859 vjerojatno za bolnicu), neorenesansne palače Jugoslavenske akademije (1876—84, projekt<em> Friedricha Schmidta),</em> zgrade Obrtne škole (1888—92, projekt<em> Hermanna Bollea),</em> neobarokne zgrade kazališta (projekt<em> Hermanna Helmera</em> i<em> Ferdinanda Fellnera,</em> dovršena 1895), secesionističke zgrade Umjetničkog paviljona (1898) i postsecesionističke zgrade Sveučilišne knjižnice (1912—13, projekt<em> Rudolfa Lubinskog).</em> I u ostalim gradovima podižu se pojedinačni javni objekti: u Varaždinu kazalište (1873); u Osijeku kazalište (1866) i secesionistički Dom (danas kino); u Rijeci nova zgrada kazališta (projekt H. Helmera i F. Fellnera, 1855), palača Direkcije parobrodarskog društva »Adria«, zgrada Vojne pomorske akademije i Palača guvernera; u Zadru kompleks javnih objekata tzv. Sv. Dimitar; u Splitu kazalište a u Dubrovniku neorenesansna zgrada Vijećnice. Razvojem sudskih i prosvjetnih ustanova podiže se niz novih sudskih (Zagreb, Osijek, Križevci, Rijeka, Zadar itd.) i školskih objekata (u svim gradovima).<br /> <em>SAKRALNI OBJEKTI. </em>Nakon vrlo intenzivne izgradnje sakralnih objekata u prethodnom baroknom razdoblju, podiže se u toku prve pol. XIX<em> st.</em> manji broj ovih objekata, pretežno u klasicističkom stilu strogih i harmoničnih oblika. Nakon toga razdoblja izgrađuju se sakralni objekti većinom u pseudogotičkoj eklekticističkoj varijanti, a u poč. XX<em> st.</em> u improviziranim oblicima. Među klasicističkim ostvarenjima ističu se crkve: sv. Terezi je u Suhopolju kraj Virovitice (1802), sv. Stjepana u Novoj Gradiški (1811—28), sv. Marije u Pregradi (1818), samostalni portik na groblju sv. Jurja (djelo<em> B. Felbingera)</em> u Zagrebu (prva pol. XIX<em> st.</em>)<em>, </em>kapela Mir junaka u utvrđenom sklopu Trsata (prva pol. XIX<em> st.</em>)<em>,</em> maleni mauzolej na Vratniku nad Senjom i crkva u Višnjanu u Istri (oboje iz prve polovice XIX<em> st.</em>)<em>.</em> U drugoj pol. XIX<em> st.</em> nadvladao je eklekticizam hist. stilova kojima pripadaju neogotička crkva sv. Petra i Pavla u Osijeku (1898), neoromanička katedrala u Đakovu (1866—82) i neogotička crkva u Velikom Bukovju. Uz to dolazi i do fatalne pregradnje zagrebačke katedrale oštećene potresom 1880. To remek-djelo, izgrađivano u toku stoljeća u gotičko; konstruktivnoj i oblikovanoj strukturi s kojom se harmonično stapaju pojedini sukcesivno nastali barokni stilski elementi i dijelovi ansambla, devalvirano je regotizacijom (prema nacrtima<em> F. Schmidta</em> proveo<em> H. Bollè </em>1880—1902). U slobodnoj kompoziciji sakralnog objekta centralnoga tipa sa stiliziranim hist. reminiscencijama izgrađena je po projektu<em> Viktora Kovačića</em> crkva sv. Blaža u Zagrebu (drugi decenij XX<em> st.).</em> Iz doba zajedničkog djelovanja V. Kovačića i <em>Huga Ehrlicha</em> potječe lijepi maleni Mauzolej markiza de Piennes u Vrbovcu.<br /> <em>PUČKA ARHITEKTURA.</em> Razvoj arhitekture na seoskim područjima predstavlja u glavnim crtama nastavak tradicionalnog načina izgradnje prethodnoga vremenskog razdoblja. U sve tri osnovne zone (nizinska, planinska i obalna) zadržava se u pučkom graditeljstvu ista tlocrtna i konstruktivna tipologija i isti materijal. Međutim, povećani kontakt ladanjskoga područja s gradovima (počeci industrije, trgovina, željeznica) dovodi od sredine XIX<em> st.</em> do postepenog pojačanja utjecaja gradskog načina izgradnje, s kojim se u seosku arhitekturu unose loši strani, uglavnom formalistički primijenjeni elementi. Zgrade, koje se i nadalje podižu u tipu originalnih pučkih koncepcija, razvijaju se u smislu povećanja broja prostorija, obogaćenja tlocrtne dispozicije i razvoja konstruktivnih shema. U nizinskom području izgrađuju se pretežno još uvijek drveni objekti (uz pojavu zidova od opeke) vidljivi u naseljima Županja, Dalj, Virje, Petrijanec, Kostajnica, Petrinja Sisak, Buševac, Mraclin, Lomnica, Kurilovec.U planinskim predjelima podiže se uz prizemnice sve više jednokatnih objekata, kod kojih je prizemlje izgrađeno od kamena a prvi kat u drvenoj kanatnoj konstrukciji; to je vidljivo u naseljima Severin na Kupi, Čabar, Lokve, Mrzle Vodice, Plitvice, Gračac. U obalnom području, uz održanje suhozidnih pučkih nastamba (Peroj, Srakane, Sušak, otočje zadarskog arhipelaga), razvija se tipična kamena arhitektura kristalnih oblika s malenim otvorima zaštićenim drvenim kapcima vidljiva u naseljima Beram, Medulin, Lun, Karin, Kašteli, Zaton.<br /> <em>DVORCI, PALAČE I STAMBENI OBJEKTI</em>. Nakon dovršenja posljednjih retardiranih baroknih, odnosno početnih klasicističkih objekata potkraj XVIII i poč. XIX <em>st.</em> (dvorac Prandaua i Normana u Valpovu, prije 1800; pal. Kulmer, kasnije Banski dvori u Zagrebu, dovršena 1809; Pejačevićev klasicistički lovački dvorac s baroknim reminiscencijama u Retfali-Osijeku 1796—1801) afirmirao se u izgradnji dvoraca, palača i građanskih kuća klasicizam. Najpoznatiji primjer reprezentativnog klasicističkog dvorca predstavlja (danas ruševan) Januševac (prva pol. XIX<em> st.,</em> vjerojatno po projektu<em> B. Felbingera).</em> Klasicizmu pripadaju dvorac Pejačevića u Našicama i dvorac Esterházy u Dardi, Baranja (poč. XIX <em>st.</em>)<em>.</em> Zaostali tragovi feudalizma uvjetovali su izgradnju dvorca Pejačevića u Virovitici (1803), preuređenje i gotiziranje starog dvora Trakošćana (1855), izgradnju dvorca Jalkovec (oko 1900) i dvorca Mailatha u Donjem Miholjcu (1906—14).<br /> U izgradnji palača i građanskih kuća posljednju fazu barokne koncepcije zamjenjuje početkom XIX<em> st.</em> klasicizam. Ova se stilska transformacija naročito očituje u Zagrebu, u kome do 1809 počinje djelovati istaknuti arhitekt<em> Bartol Felbinger</em> (1785 —1871). Uz dijelom već spomenute monumentalne objekte (dvorac Januševac, zgrada općine u Samoboru, palača Draškovića i portik na Jurjevskom groblju u Zagrebu), Felbingerov opus obuhvaća raspon od sakralnih objekata (neizvedeni projekt katedrale u Đakovu) pa do zagrebačkih patricijskih palača i građanskih kuća, među kojima se ističu: palača Magdalenić-Drašković-Jelačić (preuređenje) kojoj Felbinger dodaje (oko 1830) monumentalan klasicistički trijem; jednokatna klasicistička prigradnja (oko sredine XIX<em> st.)</em> palače Drašković (Arhiv grada Zagreba); kuća Frigan; zgrada Dömötörffy; kuća Felbinger i mnogi drugi objekti. Monumentalan karakter pruža Felbingerova klasicistička pregradnja grkokatoličkog biskupskog dvora (nekada barokna samostanska zgrada) u Križevcima. U prvoj pol. XIX <em>st.</em> podiže se nekoliko istaknutih objekata u Varaždinu, medu kojima kuća Ožegović i kuća Müller (1830). Ovom razdoblju pripada niz većih i manjih originalnih drvenih kurija u Turopolju, kod kojih se u dispoziciji prostorija očituje barokna retardacija. U naljepše primjere idu kurija Medić-Bedeković u Lomnici (1808), te niz manjih kurija u Kurilovcu (kurije Jelačića i Koškovića) i Vukovini-Čiču (župni dvor, 1833).<br /> Od sredine XIX <em>st.</em> klasicizam je potisnut primjenom različitih historijskih stilova (neogotika, neorenesansa i neobarok). Među objektima ovoga razdoblja ističe se neorenesansna palača Lj. Vraniczanyja (danas Moderna galerija JA) u Zagrebu (1885). Eklektički način izgradnje, koji su provodili pretežno strani arhitekti<em> (F. Schmidt, H. Bollè,</em> O.<em> Hoffer, K. Waidmann, Ludwig, Hülsner, A. Keller, H. Helmer, F. Fellner, F. Klein),</em> traje sve do vremena secesije. Potkraj XIX <em>st.</em> pojavljuju se u Hrvatskoj, nakon studija u tuđini, domaći arhitekti; među njima su<em> Martin Pilar, Ćiril M. Iveković, Josip Vancaš, Janko Grahor</em> i <em>Janko Holjac</em>, koji projektiraju nizove stambenih objekata u mnogom gradovima.<br /> Razdoblje secesije nastupa u sjev. Hrvatskoj posredstvom bečkog a zatim i peštanskog utjecaja. Markantniji secesionistički stambeni objekti nalaze se u Zagrebu (kuća Kalina na uglu Gundulićeve i Masarykove ulice; kuća Popović, prije restauracije, na uglu Trga Republike i Splavnice; kuća na uglu Petrinjske i Ulice 8. maja itd.), u Osijeku (niz stambenih kuća u Čavrakovoj ul., danas Bulevar Jugoslavenske Armije), u Varaždinu, Bjelovaru, Križevcima i nekim manjim mjestima; pri tom se ornamentalni registar secesije reducira na pojedinačni ornament, siluetnu liniju i ugrađivanje ukrasnih pocaklenih pločica.<br /> U razdoblju do Prvoga svjetskog rata djelovanje domaćih arhitekata razvija se u rasponu od eklekticizma do pročišćene »Moderne«;<em> Martin Pilar </em>(1861—1942) djeluje pretežno u Zagrebu,<em> Ćiril M. Iveković</em> (1864—1933) u Zadru i Zagrebu,<em> Josip Vancaš</em> (1869 —1933) u Zagrebu, Osijeku i Sarajevu a<em> Rudolf Lubinsky</em> (1873—1935) u Zagrebu.<br /> Odlučan preokret u smislu razvoja najkvalitetnijeg arhitektonskog stava i djelovanja na području Hrvatske provodi u prvom deceniju XX <em>st.</em> po svom povratku sa studija u Beču<em> Viktor Kovačić</em> (1874—1924). Razvijajući snažnu individualnu notu arhitektonske kompozicije, on utire put razvoju hrv. suvremene arhitekture. Uz razradu širih zadataka, kao što su rješavanje urbanističkih problema zagrebačkog Kaptola (1908) i Dolca (1912), te izgradnju crkve sv. Blaža u Zagrebu, Kovačić razvija široku djelatnost na području projektiranja stambenih i obiteljskih objekata (vile Švrljuga, Frangeš, Ćepulić), koja dominira u kompoziciji kuće Frank (1913). Pored njega vidno mjesto u borbi za tzv. Modernu zauzima<em> Hugo Ehrlich</em> (1879—1936) koji surađuje duže vremena s Kovačićem, kao i <em>Edo Šen</em> (1877—1949) koji se istakao u toj fazi izgradnjom palače Croatia (1913) u Zagrebu.<br /> U prosjeku izgrađuju se građanske kuće na području Hrvatske u prvoj pol. XIX <em>st.</em> u retardiranim baroknim i čednim klasicističkim oblicima, dok se u drugoj pol. stoljeća pojavljuje veći broj eklekticistički koncipiranih objekata.<br /> <em>PARKOVI.</em> Tijekom XVIII i XIX <em>st.</em> formirana je fizionomija niza reprezentativnih parkovnih ansambla kao entouragea pojedinih dvoraca, okvira ljetnih rezidencija ili obogaćenja površina gradova. Većina ladanjskih parkovnih kompozicija nastala je uređenjem šumskih područja, a parkovne površine u gradovima nastale su na postojećim slobodnim površinama ili na mjestima rušenja starih bedema i opkopa. Među najljepše parkovne ansamble spomenutoga razdoblja ubraja se park Jurjaves—Maksimir u Zagrebu, koji je nastao kultiviranjem slobodnoga šumskog pejzaža potkraj XVIII st., ali je do sredine XIX <em>st.</em> u okviru njegove slobodne koncepcije tzv. engleskog tipa parka interpoliran niz skladnih klasicističkih objekata (Vidikovac, glorijete, ljetna biskupska rezidencija). Potkraj XIX <em>st.</em> uređuje se u Zagrebu u slobodnoj koncepciji park Tuškanac. Reprezentativan i bujan park iz XVIII <em>st.</em> slobodne koncepcije s egzotičnim drvećem okružuje dvorac Opeku (kraj Vinice). Manji parkovi slobodnog tipa s lijepim primjerima stabala i veduta bili su uređeni oko dvorca Kuševića u Maloj Mlaki i oko dvorca Kiepacha u Križevcima. Podno Trakošćana formiran je reprezentativan park s jezerom, dok je od XVIII <em>st.</em> pa dalje uređivan lijepi park uz dvorac Vojkovića u Oroslavlju, kao i park uz dvorac Domjanića-Vojkovića u Stubičkom Golubovcu. Istom tipu pripada park uz dvorac u Lužnici i park uz dvorac u Jastrebarskom. Reprezentativne oblike poprimio je veliki park engleskog tipa uređen oko dvora Pejačevića u Našicama, kao i lijepi park uz dvor Mailátha u Donjem Miholjcu.<br /> Uz spomenute ladanjske parkove počeli su se u gradovima formirati prvi omanji parkovi i promenade. Tako se na Griču u Zagrebu u prvoj pol. XIX <em>st. </em>uređuje uz juž. bedem Strossmayerova promenada a na sjeveroistoku Vrazova promenada, dok se u drugoj pol. XIX <em>st.</em> uređuje niz parkova u Donjem gradu počevši od Zrinjevca (1866) do Tomislavova trga (1895)). U tom razdoblju uređuje se i Gradski perivoj u Rijeci i Promenada unutar juž. bastiona u Zadru. I mnogi drugi gradovi (Osijek, Slavonska Požega, Varaždin, Križevci, Karlovac, Šibenik, Pula, Dubrovnik) počinju uređivati pojedine parkove, promenade i zelene površine.<br /> Posebno mjesto zauzima uređenje drvoreda uz ceste, koje se provodilo vrlo često u XVIII i XIX <em>st.,</em> naročito na prilaznim cestama gradovima i dvorcima. Na prilazu Zagrebu postojao je drvored jablanova uzduž cijele Maksimirske ceste i dijela Vlaške ul. U Karlovcu je bila u vrijeme Marmonta zasađena (1809) aleja platana na početku Lujzinske ceste, a u Petrinji je za franc. vladavine (oko 1810) zasađen niz platana na glav. trgu. U Podravini markiraju prilaz cestom u naselja slikovite aleje jablanova na domaku Virovitice i Suhopolja.<br /> <strong>Razvoj arhitekture između Prvoga i Drugoga svjetskog rata.</strong> Završetak Prvoga svjetskog rata stvorio je u perturbacijama na polit. i društvenom planu nove okvire za razvoj urbanizma i arhitekture. Područje Hrvatske (sjev. Hrvatska sa Slavonijom, Dalmacija i Istra) koje je do toga vremena, uključeno u sastav Austro-Ugarske monarhije, predstavljalo njezin periferni i provincijalni teritorij, ulazi 1918 (izuzevši Istru, te gradove Rijeku i Zadar, koje okupira Italija) u sastav nove državne organizacije (SHS — Jugoslavija) kao relativno potencijalan ekonomski faktor.<br /> <em>URBANIZAM.</em> Razvoj gradova na području Hrvatske u razdoblju između dva svjetska rata pruža tipičnu sliku odraza tadašnjih društveno-ekonomskih relacija koje vladaju na tome tlu. Kapitalistički proizvodni pogoni, nastali u toku XIX i poč. XX<em> st.</em> u svrhu polupreradbe sirovina, postaju poslije 1918 bazom za razvoj samostalnije i povećane kapitalističke proizvodnje u okviru nove državne formacije. Na taj se način razvijaju mnoge grane industrijske proizvodnje, a paralelno s tim podiže se intenzivna trgovina i razvija bankarstvo. To dovodi do brze izgradnje pojedinih proizvodnih pogona (tvornica) i koncentracije radne snage u pojedinim naseljima i gradovima. Pogoni se izgrađuju unutar postojećih gradskih ansambla bez obzira na zahtjeve pravilne urbanističke organizacije. Tako su starije urbane strukture postale okvir u kojemu se proširuju raniji maleni pogoni ili u koji se interpoliraju novi proizvodni pogoni. Rijetko se koja tvornica izgrađuje u planiranoj industrijskoj zoni gradova ili podalje od njih, jer u tom slučaju izvedba komunikacija i instalacija poskupljuje izgradnju. Snažan priliv novoga stanovništva (proletarizirano sitno seljaštvo) u proizvodna središta uvjetovao je naglu izgradnju stambenih objekata, koji postaju uslijed velike potražnje stanova rentabilni. Kako su stanarine visoke, a proletarijat siromašan, dolazi i do najnegativni je urbanističke pojave — izgradnje velikog broja tzv. »divljih kuća« situiranih i izgrađenih na periferiji bez ikakva urbanističkog plana.<br /> Tipičan primjer takva, velikim dijelom neplanskog, urbanističkog razvoja pruža izgradnja Zagreba. U okviru postojeće urbane sheme novijeg dijela (Donji grad) dolazi do proširenja, odnosno izgradnje mnogih industrijskih pogona koji su većinom svojim nepravilnim urbanističkim lociranjem izrazito pogoršali urbanističku situaciju grada. Drugu grupu objekata predstavljaju veće uredske i stambene zgrade sa stanovitom individualnom kvalitetom ili bez nje, ali uredno uključene u monotonu shemu novonastale ulične mreže. Treću grupu čine brojni maleni stambeni objekti locirani bez urbanističkog plana na periferiji, gdje na taj način nastaju velika izgrađena područja potpuno kaotičnog karaktera i najniže kvalitete. Sličnu urbanističku transformaciju proživljuju u manjem mjerilu i drugi gradovi kao što su Osijek, Vinkovci, Varaždin, Karlovac, Sisak, Sušak, Šibenik, Split i dr. Na području pod tal. okupacijom dolazi u okviru opće ekonomske stagnacije do propadanja i nazadovanja urbanih ansambla (Rijeka, Zadar, Pula).<br /> <em>STAMBENA ARHITEKTURA.</em> Kako je spontani i postepeni razvoj izgradnje poremećen i ugrožen, nakon 1918, naglim prilivom pučanstva u gradove, pojavljuje se potreba hitne izgradnje stambenih objekata. U relaciji s društveno-ekonomskom strukturom stanovnika nastaju tipovi stambenih objekata u skali od bogato opremljenih vila preko shematski izgrađenih najamnih višekatnica do siromašnih periferijskih kućica i daščara. U okviru ovakve situacije, tekovine razvoja arhitekture očituju se samo kod izgradnje stambenih objekata bogatijih slojeva koje projoktiraju istaknuti arhitekti.<br /> <em>JAVNI I INDUSTRIJSKI OBJEKTI.</em> Pošto se u okviru djelomičnog političkog i ekonomskog osamostaljenja nakon Prvoga svjetskog rata razvilo intenzivno bankarstvo a uz to i pojedine grane industrijske proizvodnje, došlo je do intenzivnije izgradnje određene vrste objekata potrebnih ustanovama povezanima s prosperitetom novčane ekonomike (banke, osiguravajuća društva) i proizvodnje (tvornice). S druge strane nepovoljan državno-politički položaj Hrvatske u okviru državne zajednice uzrokovao je gotovo opću stagnaciju na području izgradnje javnih objekata za kulturne, prosvjetne i školske svrhe. U okviru ove situacije izgrađuje se veći broj zgrada banaka i osiguravajućih društava u prvom redu u Zagrebu, dok se u ostalim gradovima izgrađuje ili adaptira po koji objekt za navedene ustanove. Arhitektonska koncepcija ovih objekata kreće se pretežno u okviru šablonskih rješenja s tendencijom za formalnom monumentalnošću. Jedino je kod izgradnje Burze u Zagrebu V. Kovačić definirao, iako u okviru aplikacije klasičnih oblika, kreaciju značajnog nastojanja.<br /> Zgrade javnih ustanova izgrađuju se u vrlo malom broju; gradi se samo nekoliko zgrada Sveučilišta u Zagrebu, mali broj srednjoškolskih zgrada (Zagreb, Križevci), bolnica (Zagreb, Sušak, Split) hotela (Zagreb, Sušak, Split, Dubrovnik) i objekata socijalnih ustanova (Zagreb).<br /> Tvornički objekti izgrađuju se sa svrhom postizavanja najveće eksploatacije a bez obzira na pozitivne principe arhitektonskog razvoja (Zagreb, Osijek, Varaždin, Karlovac, Lozovac i Split).<br /> U posljednjoj fazi svoga života V. Kovačić intuitivno usmjeruje svoje djelovanje na logičnu analizu prostornoga koncepta i čistoću u formiranju arhitektonske kompozicije. Na širokoj skali njegova djelovanja izrasla je tradicija tzv. zagrebačke arhitektonske škole, nastale i afirmirane u razdoblju između dva svjetska rata, u kojoj djelovanje V. Kovačića kao profesora na Arhitektonskom odseku Tehničke visoke škole (osnovane 1919), a kasnije Tehničkog fakulteta u Zagrebu, nastavljaju H. Ehrlich i E. Šen. Generaciju prvih domaćih arhitekata, školovanih u inozemstvu, zamjenjuje prva generacija arhitekata zagrebačke, škole;<em> Alfred Albini, Juraj Denzler, Zvonimir Vrkljan, Stanko Kliska</em> i<em> Josip Pičman.</em> U radu zagrebačke škole prevladava logika funkcionalne analize, jasnoća konstruktivnog rješavanja i kvaliteta definicije prostora i korpusa. Tada počinje i djelovanje posljednje brojnije generacije arhitekata školovanih u inozemstvu, među kojima su<em> Stjepan Hribar, Ivan Zemljak, Fabijan Kaliterna, Stjepan Gomboš, Vlado Antolić, Antun Ulrich, Juraj Neidhardt</em> i<em> Zdenko Strižić.</em> Posebnu grupu u tom razdoblju predstavljaju<em> Drago Ibler</em> te<em> Mladen Kauzlarić, Drago Galić</em> i<em> Stjepan Planić.</em><br /> Na Arhitektonskom odsjeku Tehničkog fakulteta u Zagrebu odgajaju se u to vrijeme generacije mladih pripadnika zagrebačke arhitektonske škole, među kojima su<em> Marijan Haberle, Kazimir Ostrogović</em> i<em> Vladimir Turina.</em> Naprednu metodu dijalektičke analize uvodi u područje naučne problematike teorije i historije arhitekture<em> Andre Mohorovičić.</em><br /> Opća karakteristika razvoja arhitekture u Hrvatskoj u razdoblju između dva svjetska rata sastoji se prema tome s jedne strane u većim dijelom negativnom razvoju urbanističke strukture gradova i naselja, uvjetovanom teškim stanjem društveno-ekonomskih i političkih prilika, a s druge strane u pozitivnom teoretskom stavu odraženom u procesu razvoja arhitektonskog kreiranja u krugu zagrebačke arhitektonske škole iz koje je izašao velik broj visoko kvalitetnih arhitekata. Cjelokupni razvoj arhitektonske djelatnosti u tom razdoblju kretao se progresivnim putem, te se na području Hrvatske nisu pojavljivala nikakva ozbiljna zastranjenja u vidu historicizma, već su progresivna nastojanja arhitekata bila odlučna za razvoj ukupne arhitektonske djelatnosti.<br /> <strong>Razvoj arhitekture poslije Oslobođenja.</strong> Teška razaranja nastala u toku Drugoga svjetskog rata odnosno okupacije na teritoriju Hrvatske postavila su ogromne zahtjeve za brzim popravkom porušenih objekata i izgradnjom najneophodnijih novih nastamba i zgrada za proizvodnju. Hitno se izgrađuju domovi u porušenim selima, podižu stambeni objekti u gradovima i pristupa se intenzivnoj izgradnji industrijskih objekata. Kako su sredstva uslijed široke potrebe skučena, to se izgradnja stanova vrši prema principima što veće jednostavnosti i ekonomičnosti, dok se arhitektonska kvaliteta pojavljuje kod izgradnje većih kompleksa javnih i industrijskih objekata. Na tom se području ističu mnogi projekti ostvareni u Zagrebu (tvornice Rade Končar, Prvomajska, Fotokemika), Slavonskom Brodu (Đuro Đaković), Karlovcu (Jugoturbina), Kaštelima (Jugovinil), Šibeniku (tvornica aluminija) i drugim mjestima. Suvremena rješenja koja su u tom okviru definirali mnogi autori<em> (M.</em> i<em> V. Kauzlarić, S. Gomboš, M. Tomičić, L. Horvat, D. Galić, K. Ostrogović, M. Marasović, B. Milić</em> i dr.) afirmiraju visoku kvalitetu na području kretanja arhitektonskih djelatnosti. Opća linija štednje, logična u fazi napora za izgradnjom što većeg broja objekata za javne funkcije (škole, ambulante, administrativni objekti) i stanovanje, nije uvijek pružila mogućnost potpunog zamaha arhitektonskoj koncepciji. Unatoč tome mnogi objekti javne i stambene namjene (zgrade fakulteta, kulturnih i upravnih institucija, administrativni objekti, stambeni objekti) dokumentiraju jasne i kvalitetne zamisli svojih autora<em> (A. Albini, J. Denzler, M. Kauzlarić, Z. Vrkljan, D. Galić, A. Ulrich, K. Ostrogović, M. Haberle, V. Turina, N. Šegvić, R. Nikšić, I. Vitić, D. Ibler, L. Horvat, B. Rasica, M. Marasović</em> i mnogi drugi). Na području urbanizma proces realizacije je dugotrajan, tako da se u ovoj fazi na tom planu ističu uglavnom samo teoretske postavke i generalni projekti koje su izradili mnogi istaknuti urbanisti<em> (J. Seissel, V. Antolić, D. Boltar, B. Milić, Z. Kolacio, B. Pervan</em> i dr.). Sadašnja faza napregnute borbe za opće povećanje proizvodnje, a to znači usmjerivanje napora za porast općenarodnog blagostanja, pruža onu potrebnu podlogu na kojoj će se sve snažnije razvijati kvlitetna izgradnja novih arhitektonskih objekata a ujedno i provoditi zaštita niza najvrednijih historijskih arhitektonskih ostvarenja.<tab>A. Moh. </tab><br /> SKULPTURA<br /> <strong>Predromanika.</strong> Predromanička skulptura, nazvana kod nas i »starohrvatska pleterna skulptura«, razvija se na području hrvatske srednjovj. države osobito od IX i do XI<em> st.</em> Međutim, ona nije strogo određena ni etničkim ni nacionalnim granicama; ona je dio opećeg evr. stila toga doba, tek s nekim osebujnim karakteristikama koje su uvjetovane teritorijalnim, etničkim, društvenoorganizacijskim i kulturnohistorijskim prilikama. Postoji više teorija o podrijetlu starohrvatske umjetnosti, posebno arhitekture i pleterne skulpture<em> (Geflechtsornamentik, sculture a intreccio). </em>Po jednoj je teoriji pleterna skulptura langobardskog podrijetla, a po drugoj su Slaveni iz stare postojbine prenijeli u novu domovinu tradiciju rezanja u drvu i primijenili je na nov materijal, kamen (J. Strzygowski). Prema Lj. Karamanu (koji se najviše bavio tim problemom) ta je dekoracija, kao varijanta tadašnje evr. skulpture, razvila svoje karakteristične oblike u gornjoj Italiji u VIII<em> st.</em>; polazeći u gradi motiva od ant. i starokršćanske dekoracije i prilagodivši se novom geometrijskom i linearnom ukusu i tradiciji ukrašivanja doseljenih naroda, ona je primjenjivala u prvom redu pleter. Hrvati su tu dekoraciju primili s kršćanstvom i dali joj s vremenom vlastitu interpretaciju.<br /> Posljednje razdoblje antike, odnosno starokršćanska umjetnost, naročito u našim jadranskim gradovima, te prva dva stoljeća nakon doseljenja Slavena, pokazuju općenito zanemarivanje i izbjegavanje skulpture i vidljivo opadanje njene kvalitete. Uz kasnoant. starokršćanski utjecaj, koji se očituje u konzervativnim ant. ukrasnim elementima i u kršćanskim simbolima, u skulpturi je uočljiv i utjecaj bizant. umjetnosti, osobito posredstvom Ravenne (sarkofag Ivana Ravenjanina, Split, krstionica). Od poč. IX<em> st.,</em> usporedo s političkom prevlasti Franaka, opaža se i utjecaj franačke umjetnosti. Ekonomska i kulturna razvijenost jadranskih gradova, zrela politička organizacija hrv. države, plodne veze na kulturnom i umjetničkom polju s Aachenom, Bizantom i Rimom, svježe snage već udomaćenoga novog slav. stanovništva i njihove umjetničke tradicije, smisao za plitki pleterni ukras te uvijek prisutna antika na ostacima skulpture rim. spomenika (osobito u napuštenoj Saloni) — sve je to pridonijelo ostvarenju i razvitku osebujnog stila hrv. skulpture u starim gradskim, a još više u novim političkim središtima hrv. države, pa i po čitavom njenom području. Ant. ukrasni elementi primjenjuju se sada u novoj koncepciji. Skulptura se sastoji gotovo isključivo od plitkog troprutastog pletera i stiliziranih simboličkih motiva koji su većinom izgubili svoje sadržajno značenje i ostali tek ukras. Potkraj tog razdoblja, geometrijske motive djelomice zamjenjuju biljni motivi a, nevješto i bojažljivo, pojavljuje se i figuralni prikaz. Spomenici starohrvatske skulpture najčešće su reljefima ukrašeni dijelovi crkvenog namještaja — nad vratnici, ukrasi prozora, oltari, ciboriji, oltarne pregrade, propovjedaonice, škropionice, krstionice i dr. I najmanji dio kamene površine ispunjava se ukrasom. Tehnički su ti reljefi čas na visini ant. dekoracije, a čas opet priprosti, pučki, grubo i nevješto rađeni. Jedan od najstarijih spomenika, krstionica kneza Višeslava (Split, Muzej hrv. arheol. spomenika), nastala oko 800, pokazuje još prazne plohe, bez reljefa. Nešto su mlađi dijelovi danas rekonstruiranog ciborija sv. Marte iz Bijaća (Split. Muz. hrv. arheol. spomenika), jednog od sjedišta hrv. knezova. Brojni pleterom ukrašeni fragmenti potječu iz okolice Knina, Zadra i Splita, iz Koljana, Uzdolja, Šopota. Muća, Rižinica i brojnih drugih lokaliteta; pregrada u crkvici sv. Martina iznad Porta Aurea u Splitu na svom je izvornom položaju. Pleternom skulpturom bogato je i juž. i zap. područje Istre (lapidariji u Novigradu i Lovreču, nalazi u Puli). U sjev. Hrvatskoj nalazi su rjeđi (Sisak, Marija Gorska iznad Lobora).<br /> U XI<em> st.</em> gubi se sve više geometrijski troprutasti pleter, pretvarajući se postepeno u biljni vitičasti ukras. Sad se javlja i ljudska figura, ali više kao dio općeg ukrasa nego kao samostalan prikaz. Ljudski lik, tretiran u početku nevješto, plošno, gotovo grafički, istim stilom i načinom kao i pleterna ornamentika, s vremenom dobiva svoj volumen i oslobađa se pleternog ukrasa. Na dekoriranim pločama, danas u splitskoj krstionici, vrlo je razvijen i bogat troprutast pleterni ukras; na jednoj od njih je reljef s likom hrv. vladara. Slično su obrađeni likovi na dvjema pločama iz Sv. Nedjelje u Zadru (Zadar, Arheol. muz.). Lik Bogorodice s jednog zabata iz Biskupije (Split, Muzej hrv. arheol. spomenika) izveden je gotovo grafički, dok razvijeniji smisao za plastika, bliz romaničkom stilu, pokazuje reljef Krista u slavi iz crkve nekadašnjega sustjepanskog samostana u Splitu (danas uzidan u zid sustjepanskoga groblja). Rustično je prikazan lik hrv. dostojanstvenika, vjerojatno s transene iz crkve sv. Marije u Biskupiji, valjda također iz XI <em>st.</em> (Split, Muzej hrv. arheol. spomenika). U unutrašnjosti Dalmacije izrađuje se starohrvatska pleterna skulptura konzervativno i kasnije, dok je u gradovima uz more posvuda zamjenjuje romanička skulptura.<br /> <strong>Romanika.</strong> Romanička skulptura u Hrvatskoj, kao i drugdje, vezana je isključivo uz arhitekturu. Ona se razvija od XI do XIII<em> st.</em> u dalm. i ostalim jadranskim gradovima, uglavnom na teritorijima polit. i ekonomski jakih autonomnih komuna. Političke, socijalne i ekonomske prilike u ostaloj Hrvatskoj onemogućile su slobodniji i bogatiji razvitak arhitekture, a u uz nju i skulpture. Provala Tatara 1241, a kasnije dugotrajna turska okupacija, uništili su u kontinentalnoj Hrvatskoj i u Slavoniji veći dio romaničkih spomenika. — Opće karakteristike romaničke skulpture u Hrvatskoj zajedničke su čitavoj evr. skulpturi toga doba. Postoje stanovite lokalne stilske značajke, naročito u razvijenijim dalm. gradskim središtima ili pokrajinama. Presudni stilski utjecaji dolaze iz inozemnih središta. Na romaničku skulpturu sjev. Hrvatske utjecala je franc. samostanska skulptura, a na skulpturu jadranske obale i bližeg zaleđa u početku (negdje konzervativno i kasnije) bizant. umjetnost, a zatim još više umjetničko stvaranje Italije. Značajan je i uvijek snažan kontinuirani utjecaj ant. skulpture, razasute u fragmentima od Istre do Kotora; on daje dalm. skulpturi i ovoga stilskog razdoblja osebujan pečat. U XIII<em> st.</em> dobio je stari Dioklecijanov mauzolej, već prije pretvoren u katedralu, svoje osnovne arhitektonsko-skulptorske elemente: projektiran je i djelomično izgrađen romanički zvonik, izrađeni su propovjedaonica, vrata, kiparski ukrasi zvonika i dr.<br /> Autor rezbarenih drvenih vrata splitske katedrale<em> Andrija Buvina</em> (prva pol. XIII<em> st.</em>) prva je poznata ličnost romaničke skulpture u Hrvatskoj, a ujedno i prva značajnija ličnost u hrv. umjetnosti uopće. Buvinino djelo znači sponu između pleterne skulpture anonimnih majstora starohrvatskog razdoblja i razvijene romaničke skulpture s izrazitim individualnim značajkama. Dvadeset i osam reljefa s prizorima iz Kristova života uokvirio je izmjenično pleternim i romaničkim biljnim okvirima; scene je prikazao prema bizant. ali i zap. predlošcima. Njegovo oblikovanje ljudskoga tijela privlači više jednostavnošću i neposrednošću nego lik. kvalitetama, dok je u kompoziciji (u kojoj je očit horror vacui) ponekad nesiguran. Mnogo je bolji majstor kod izradbe ukrasnih okvira i pojasa s geometrijskim, biljnim i životinjskim motivima; tu ostvaruje vanredno skladnu i dekorativnu kompozicijsku cjelinu — Jasnije su izraženi ist. i italski stilski utjecaji na rezbarenim drvenim naslonima korskih klupa u splitskoj katedrali iz XIII<em> st.</em>; klupe su ovamo naknadno prenesene iz neke druge crkve, možda iz benediktinske opatije sv. Stjepana pod borovima. Dok majstor korskih klupa u cjelini svoje dekorativne kompozicije zaostaje za Buvinom, u nekim ga detaljima nadmašuje, osobito u vještim prepletima biljnih vitica i u sitnim kompozicijama s ljudskim i životinjskim likovima. — Najistaknutiji i najindividualniji kipar romaničkog stila je majstor<em> Radovan</em>, autor portala trogirske katedrale (1240). Iako čitav portal nije izveo sam, već sa suradnicima i pomoćnicima, skladna i raskošna zamisao i veći dio lik. vrijednih skulptura na portalu njegovo su djelo. Na majstora Radovana i njegove suradnike utjecala je tal. skulptura — apulijska, lombardijska (B. Antelami) i venecijanska. Portal je vješto ispunjen različitim likovima i scenama iz Biblije, prikazima grijeha (Adam i Eva nad lavovima) i otkupljenja (život Kristov), radovima u pojedinim mjesecima, te prizorima iz mitol. i realnog svijeta. Radovanovi aktovi Adama i Eve, gotovo u naravnoj veličini, predstavljaju smiono rješenje u evr. umjetnosti toga doba. Inventivnost i povezanost s realnim životom i svijetom odaje njegovo često, stilsko i sadržajno, odstupanje od propisanih kanona biblijskih prikazivanja u onovremenoj crkvenoj umjetnosti. To osobito dolazi do izražaja u najljepšim Radovanovim prizorima, u »Rođenju Kristovu« u luneti portala, danom na način intimnih scena iz obiteljskoga života, pa u prikazima pojedinih mjeseci, u prizorima lova i dr. Pojava majstora Radovana nije ni osamljena ni izuzetna u dalm. romaničkoj skulpturi. Osim Buvine i nepoznatog majstora splitskih korskih klupa, radi u XIII<em> st.</em> još nekoliko kvalitetnih kipara u Splitu i Trogiru pri ukrašivanju katedrala. Umjetnički je najzreliji i najosebujniji anonimni <em>Radovanov suradnik.</em> On surađuje s Radovanom na trogirskom portalu, a zvonik splitske katedrale, koji se tada počinje graditi, ukrašava figurama lavova i ljudskim likovima na ulazu, te reljefima »Navještenje« i »Rođenje« na prvom katu. Dok je Radovan u svojim skulpturama čvršći, dinamičniji i elementarniji, ovai je majstor suptilniji, kompozicija mu je skladnija, a bliži je i duhu gotike koja se upravo razvija na Zapadu. Možda je on identičan s majstorom<em> Šimunom Dubrovčaninom</em>, autorom »Madone s djetetom« u dubrovačkom Gradskom muzeju, i Madone iz »Navještenja« u Barletti (Italija).<em> Magister Otto</em> drugi je romanički kipar koji u XIII<em> st.</em> radi na splitskom zvoniku. Zaključujući po imenu i njegovoj pomalo hladnoj i sjevernjačkoj koncepciji, germ. je podrijetla. On je signirao reljef (uzidan u zvonik) sa sv. Stašom, Dujmom i Petrom; prema stilskim značajkama njegove su, između ostalog, i skulpture s prikazom lova pod lukom zvonika. Sva ta djela, dana ponešto surovo i kruto, pokazuju vanredan smisao za čisto oblikovanje volumena. I u ostalim dalm. gradovima ostavili su anonimni romanički kipari svoja djela: u Zadru — likove četvorice apostola s glav. portala katedrale, reljef sv. Stošije (Zadar, Arheol. muz.) i reljef »Rođenje« iz crkve sv. Šimuna; u Dubrovniku — dio romaničkog portala s likom sv. Jakova, reljef sv. Vlaha u crkvi sv. Ivana i dr. Originalne i vrijedne skulpture klaustra samostana Male braće u Dubrovniku rad su graditelja i kipara<em> Mihoja Brajkova </em>iz Bara; iako rađene u prvoj pol. XIV<em> st.,</em> po duhu i stilu one još uvijek pripadaju romanici. Na dvostrukim kapitelima klaustarskih heksafora komponirani su motivi iz biljnog i životinjskog svijeta i ljudske glave. Fantastične životinjske figure srednjovj. bestijarija odaju romaničkog kipara, ali u elegantnijim i realnijim biljnim ukrasima naslućuje se već skulptura gotike. Mihojeve skulpture vežu se stilski više uz rašku romaničku skulpturu, nego uz tal. umjetnička središta. Monumentalna romanička raspela nalaze se u Zadru (franjevački samostan) i na otoku Susku.<br /> S područja Istre sačuvano je također nešto primjeraka romaničke skulpture (Poreč, Plomin, Karšete, raspela u Balama i Gračišću). U sjev Hrvatskoj ona je veoma rijetka; u romaničko-gotičkoj crkvi u Glogovnici sačuvali su se detalji arhitektonsko-plastičnog romaničkog dekora.<br /> <strong>Gotika.</strong> Skulptura je i u tom razdoblju vezana uz arhitekturu. Često je teško lučiti rad kipara od klesara, osobito u radovima koji pripadaju stilu »kićene gotike«, jer i renomirani kipari, npr. <em>Juraj Dalmatinac</em>, izvode dekorativne ukrase na građevinama, ili se ti ukrasi izrađuju pod njihovim nadzorom.<br /> U sjev. Hrvatskoj malo se sačuvalo gotičke skulpture. Ona je većinom provincijskog karaktera, a kipari su, kao i graditelji i slikari, često stranci iz srednje Evrope. Iz XV<em> st.,</em> razdoblja kasne gotike, potječe skulptura juž. portala crkve sv. Marka u Zagrebu (likovi apostola u nišama zabata); taj figuralno najbogatiji gotički portal u Jugoslaviji rađen je pod utjecajem škole praških Parlera. U duhu iste škole izveden je i arhitektonsko-plastični dekor u zagrebačkoj katedrali. Gotički stil osjeća se i na skulpturama iz baroknog doba, koje su nekad stajale u nišama staroga portala zagrebačke katedrale (Muzej grada Zagreba). Sačuvano je djelomično nekoliko drvenih krilnih oltara s kipovima rađenim u gotičkom stilu (oltar iz nekadašnje franjevačke crkve u Remetincu [Zagreb, Muz. za umjetnost i obrt]; glav. oltar pavlinske crkve u Remetama kraj Zagreba; oltar u Kalniku). Sačuvano je i više gotičkih Madona (Marija Gorica, Marija Gorska, Marija Bistrica [domaći rad], Osijek, Očura i dr.). Po cijeloj sjev. Hrvatskoj, sve do Istre (Oprtalj), može se naći klesanoga gotičkog crkvenog dekora, osobito konzola i zaglavnih kamena. Gotičke nadgrobne ploče su česte; katkad su ukrašene grbom (ploča plemića Radoslava, XIII<em> st.,</em> Zagreb, kapela sv. Martina), a katkad i figuralnim prikazom pokojnika (ploča Ivana de Zela iz Đakova, 1408; ploča granešinskog župnika, 1472, rad zagrebačkog<em> majstora Petra, </em>obje u Zagrebu, Povijesni muz. Hrvatske; Nikole Iločkog [umro 1477] u Iloku; Ivaniša Korvina [umro 1504] u Lepoglavi).<br /> Počeci gotičke skulpture u Dalmaciji nalaze se već u djelima domaćih majstora XIII<em> st.</em> Radovanove skulpture na trogirskom portalu, te skulpture njegova suradnika na istom portalu i u Splitu, odišu već gotičkim duhom; one pokazuju u mnogome gotičku eleganciju i tipično gotički osjećaj za prirodu. U XIV i XV<em> st.</em> razvitak gotičke skulpture u Istri, Hrvatskom Primorju i Dalmaciji živ je i vrlo plodan. Uvjetovan je građevnom djelatnošću dalm. autonomnih komuna i Dubrovačke Republike. I u toku XV <em>st.,</em> kad Venecija preuzima vlast nad većinom dalm. komuna, taj se razvitak ne usporava; štaviše, pod utjecajem venec. gotike on još jednom doživljava procvat. Gotički stilski utjecaji dolaze u XIV i poč. XV<em> st.</em> zajedno sa stranim majstorima iz juž. Italije<em> (Onofrio di Giordano della Cava)</em> i Lombardije<em> (Bonino da Milano),</em> zatim iz Venecije, naročito posredstvom<em> Jurja Dalmatinca.</em> Bizant. utjecaji u skulpturi u tom razdoblju potpuno su nestali. Stariji historičari umjetnosti, osobito strani, često su pipisivali veći dio kiparskih radova u Dalmaciji istaknutijim stranim majstorima, koji su tu povremeno djelovali. Međutim, novija istraživanja otkrila su velik broj domaćih kipara i klesara, koji su izveli najveći dio skulpture, naročito dekorativne, po dalm. crkvama i palačama. Mnogim su djelima već utvrđeni autori, za mnoge se još ne zna tko ih je izveo, ili većina njih pokazuje osebujne karakteristike domaće kiparsko-klesarske škole. Realnije tretiranje ljudskoga lika i biljnog ukrasa javlja se na skulpturama XIV<em> st.</em> (ciboriji trogirske i zadarske katedrale).<br /> Utjecaj lombardijske gotičke skulpture dolazi u Dalmaciju s kiparom<em> Boninom da Milano.</em> On radi u drugom i trećem deceniju XV<em> st.</em> u Korčuli, Dubrovniku, Splitu i Šibeniku. O njegovu umijeću najbolje govori kapela sv. Dujma u splitskoj katedrali s ležećim likom sveca na sarkofagu pod baldahinom i ciborijem; biljni ukrasi su kasnogotički, likovi još teški, a nabori odjeće kruti. Utjecaj južnotal. gotičke skulpture donosi u Dubrovnik u četvrtom deceniju XV<em> st. </em>Napuljaca<em> Onofrio di Giordano della Cava.</em> Kao službeni graditelj Republike radi pri obnovi Kneževa dvora, ali se za mnoge ukrasne skulpture, koje su nekad pripisivali njemu, dokazalo da su ih izveli domaći kipari i klesari pod njegovim nadzorom. Skulpture na Maloj česmi kod vrata od Ploča i neke bogato dekorirane kapitele za Knežev dvor izveo je Onofrijev suradnik<em> Petar Martinov</em> iz Milana.<br /> Najznačajniji je dalm. gotički kipar, ujedno graditelj, urbanist i fortifikator, Zadranin<em> Juraj Dalmatinac</em> (? — 1475). Od 1441 do 1473 radi duž čitave naše obale, pa i u nekim tal. mjestima. Školovao se u Veneciji, odakle prenosi u Dalmaciju razvijene oblike »kićene gotike«. U okviru toga stila razvija vlastite osobine, naročito u dekorativnoj skulpturi (akantovo lišće povijeno na vjetru); svojim vrlo aktivnim radionicama u Šibeniku, Dubrovniku i Splitu utječe na čitavu generaciju kipara i klesara, te tako daje osnovni pečat primorskoj skulpturi XV<em> st.</em> Pored smione i originalne građevne koncepcije dao je na šibenskoj katedrali i niz skulpturalnih ostvarenja koja idu u red najznačajnijih djela hrv. srednjovjekovne skulpture (mekani plitki reljef na svodu krstionice, portretne glave na vijencu naokolo apsida). Jednaki kvalitet u klesarskoj dekoraciji, čvrst realizam, osjećaj za volumen i pokret u figuralnoj skulpturi pokazao je i u dvjema splitskim kapelama, sv. Staša u katedrali i sv. Arnira u samostanu benediktinka (1448). Komponirajući oba oltara na lombardijski način Boninova oltara sv. Dujma, stvorio je skulpture individualnih obilježja i istaknutih plastičnih vrijednosti. Dok u biljnoj dekoraciji ostaje konzervativno majstor »kićene gotike«, figure već doživljava i kiparski oblikuje na renesansni način. Na njegovo kompozicijski čisto i realističko shvaćanje skulpture (»Bičevanje« na oltaru sv. Staša, Split, katedrala), posebno reljefa (»Kamenovanje bl. Arnira«, Kaštel Lukšić, župna crkva), utječe osobito ant. skulptura, u Dalmaciji uvijek prisutna i vidljiva: to je onaj trajni ant. utjecaj koji daje osebujne crte dalm. romaničkoj, gotičkoj i renesansnoj skulpturi. Građevnim kasnogotičkim ukrasima obogatio je Juraj sa svojim suradnicima i učenicima brojne palače u Zadru, Šibeniku, Splitu (Papalićeva pal.) i Dubrovniku, a zatim i u Anconi. Njegov je utjecaj na dalm. kasnogotičku skulpturu bio vrlo plodan, ali je ujedno značio i produženje gotičkog stila duboko u XV<em> st.,</em> kad u tal. središtima već davno cvate renesansa. Pod utjecajem Jurjeve radionice izrađuju u retardiranom kasnogotičkom stilu, u sam osvit XVI<em> st.,</em> braća<em> Leonard i Petar Petrović</em> portal crkve Male braće u Dubrovniku. Kićena gotika ostavila je velik broj tragova na crkvama, palačama, javnim građevinama, grobnim pločama i drugim spomenicima duž Istre, Hrvatskog Primorja, Dalmacije i Dubrovačke Republike. Lijepo gotičko drveno raspelo nalazi se u Krku.<br /> Posebnu cjelinu — teritorijalno, vremenski i stilski — predstavljaju skulpture na stećcima, grobnim kamenim blokovima i pločama, uglavnom iz razdoblja XIII—XV<em> st.,</em> pa i iz kasnijih stoljeća. Brojnih nekropola s množinom stećaka ima po čitavoj jugoist. Hrvatskoj, do same morske obale. Ti se osebujni grbovi, pogotovo u Dalmaciji, ne mogu povezivati isključivo uz bos. crkvu bogumila. Reljefe na stećcima, vrlo jednostavne, rađene više grafički nego plastički, klesali su »kovači«, prikazujući na njima likove pokojnika s oružjem, bitke i turnire, plesove i kola, sve ispunjeno životnom radošću, bez ikakvih aluzija na smrt i prekogrobni život. Slobodni od vanjskih stilskih utjecaja, ti se reljefi teško mogu uklopiti u sheme stilova koji dominiraju u pojedinim razdobljima.<br /> <strong>Renesansa.</strong> I u skulpturi je renesansa kasno počela prodirati u naše krajeve. Pojedina rana djela znače izuzetke; kiparsko-klesarske i drvorezbarske radionice sporo napuštaju gotičke oblike. Tek pojava istaknutih i autoritativnih umjetničkih ličnosti mogla je izazvati promjene.<br /> Renesansa se očitovala već u donatelovski obrađenim<em> figurama Jurja Dalmatinca,</em> ali je na njima često teško razlikovati utjecaj renesanse od utjecaja ant. skulpture. Njegovi suradnici rade i dalje u gotičkom stilu. Tek neki od njih prihvaćaju nove ideje renesansne umjetnosti, tako npr. u Šibeniku<em> Ivan Pribislavic, </em>autor reljefa »Krist sa bratimima« na crkvi sv. Ivana i reljefa sv. Jerolima na zidu katedrale. Drugi Jurjev suradnik, Dračanin<em> Andrija Aleši</em> (oko 1430 — vjerojatno 1504), nastanjen u Splitu, s vremenom se još više oslobađa kićene gotike. U stilu firentinske renesanse izvodi ukrasnu skulpturu trogirske krstionice (1467), u prvom redu dječake s girlandama i kanelirane pilastre i korintskim kapitelima; u figuralnoj skulpturi (reljef sv. Jeronima) ostaje u suštini gotički kipar. Na daljnje oblikovanje Alešijeva renesansnog stila presudno utječe kipar i graditelj<em> Nikola Firentinac</em> koji radi u Dalmaciji od 1468 do svoje smrti 1505. Njegova kiparska djela odaju izravni Donatellov utjecaj, iako Nikolino djelovanje u Italiji nije poznato. On je s Alešijem započeo rad na kapeli Ivana Ursinija u trogirskoj katedrali, primjenjujući antičko-renesansni motiv puttâ s vijencem i bakljama, zatim reljefne ukrase »kandelabra«, tipične za kasnija njegova djela. Najzrelije su Nikoline skulpture u trogirskoj katedrali likovi apostola Petra, Pavla i Ivana, te reljef »Krunidba Marijina«. On je u Trogiru izveo i Sobotinu grobnicu, a u Šibeniku je nastavio gradnjom katedrale, oblikovavši je djelomično u renesansnom stilu. Renesansu šire našom obalom, nešto sporije i konzervativnije, i druge graditeljske i klesarsko-kiparske radionice. Korčulani<em> Marko Andrijić</em> i njegov sin<em> Petar</em> ukrasuju svoje građevine renesansnim motivima, ali je u njima ipak još uvijek prisutan duh »kićene gotike« (Dubrovnik, Sv. Spas; Korčula, ciborij i zvonik katedrale).<br /> Renesansni oblici prevladali su u dalm. skulpturi tek u XVI<em> st.</em> Presudan je u tom pogledu, iako u našim krajevima kratkotrajan, rad kipara Trogiranina <em>Ivana Duknovića</em> (oko 1440 — poslije 1509), zaposlenog u Rimu na papinu dvoru i u Budimu na dvoru Matije Korvina. Najznačajnije su njegove skulpture u domovini — ujedno i najznačajnije i najzrelije renesansne skulpture u Dalmaciji — statue apostola Ivana i Tome u trogirskoj katedrali. Ostali su njegovi poznatiji radovi: nadgrobni spomenici pape Pavla II, kardinala Roverelle i kardinala Erolija u Rimu, Madona i reljef oltara iz Diósgyőra u Budimpešti, portret Carla Zena u Veneciji i reljef »Bogorodica s djetetom« u Padovi. Duknovićevo djelovanje, a pogotovo njegovo utjecaj na renesansnu skulpturu u Hrvatskoj, još nije dovoljno rasvijetljeno. Neki radovi naših anonimnih majstora ukazuju na taj utjecaj; tako je u Splitu na samom poč. XVI<em> st.</em> jedna radionica izvodila nadgrobne reljefne spomenike i građevinske ukrase u čistim oblicima firentinske renesanse, što upućuje na Duknovićevo posredništvo (brojni nadgrobni reljefi u poljudskom samostanu, u katedrali, reljefi na grad. zidinama te na crkvama i privatnim građevinama). Ne nalazeći mogućnosti rada u domovini, osiromašenoj turskim provalama i venec. vlašću, i drugi naši talentirani kipari odlaze u inozemstvo, ističući tek imenom svoje podrijetlo.<em> Franjo Laurana</em> (1420—1502) iz Vrane (?) kod Zadra izvodi monumentalne reljefe na glav. ulazu kaštela Alfonsa Aragonskog u Napulju, medalje na frane, dvoru, a lirski modelirane biste i Madone na napuljskom dvoru. Dalmatinac <em>Niccolò dell’Arca</em> (oko 1438—1494) dobiva nadimak prema svom najpoznatijem djelu, raki (arca) sv. Dominika u Bologni, na kojoj je surađivao i Michelangelo. Kipar i medaljer<em> Pavao Dubrovčanin</em> radi također u Italiji. Tragovi njegove ruke nalaze se možda na nekim ukrasima Kneževa dvora i na dubrovačkim mincama.<br /> U toku XVI <em>st.</em> nastaje po gradovima, selima pa i osamljenim, osobito otočnim, crkvicama i samostanima duž obale veći broj kamenih skulptura, reljefa i oltara, uglavnom djela osrednjih majstora, među kojima su neki učenici Nikole Firentinca i Andrije Alešija. Rijetko se koji među njima ističe većom plodnošću i individualnošću. Bračanin<em> Nikola Lazanić</em> radi u Rimu, zatim (1578) u Nerežišću i Dubrovniku.<em> Pavle Gospodnetić</em>, također Bračanin, izveo je lik proroka Elizeja u koru šibenske katedrale (1594). Mlečanin <em>Alessandro Vittoria </em>izrađuje četiri kipa apostola za zvonik katedrale u Trogiru (1559) a<em> Jakov iz Orléansa</em> kip sv. Vlaha za dubrovačku tvrđavu (1552). Potkraj stoljeća signira <em>Antun Nogulović</em> nadgrobnu ploču biskupa Spignarole (1589) u šibenskoj katedrali, a<em> Trifun Bokanić</em> završava zvonik katedrale u Trogiru (1603) i oltar za zadarsku crkvu sv. Marije (Nin, župna crkva). U struci drvorezbarstva — nakon gotičkoga kora<em> Ivana Budislavića</em> u trogirskoj katedrali (1440) i gotičko-renesansnog kora<em> Ivana Korčulanina</em> (1485) u zadarskom samostanu benediktinka — u renesansnom stilu radi Korčulanin <em>Frano Čiočić</em> kor u crkvi franjevaca u Hvaru (1583), likove sv. Kuzme i Damjana u korčulanskoj katedrali i drveni reljef oltara crkve u Pučišćima na Braču.<br /> U sjev. Hrvatskoj renesansa nije uhvatila dublji korijen ili je kratko trajala, pa se barok često nadovezuje izravno na gotiku. Rijetki su spomenici renesansne skulpture: ulomci nadgrobnog spomenika biskupa Luke Baratina, 1510 (Zagreb, Povijesni muzej Hrvatske); renesansni drveni oltar sv. Ladislava iz zagrebačke katedrale, rad kipara<em> Ivana Komersteinnera</em> i slikara<em> Bernarda Bobića,</em> 1691 (Zagreb, Muzej grada); bogato rezbarene i intarzijama ukrašene drvene klupe u zagrebačkoj katedrali iz 1520, rad kipara<em> Petra</em> i drvorezbara<em> Nikole.</em><br /> <strong>Barok.</strong> U XVII i XVIII <em>st.</em> u ekonomski zanemarenoj i ratovima opustošenoj Dalmaciji jedva da ima neke znatnije umjetničke aktivnosti. Dok se slikarska djela uglavnom uvoze iz Venecije, kiparska i klesarska tradicija još tinja u starim kamenarskim središtima. Kipari, provincijski izolirani, rade u duhu stare renesansne tradicije, ne prihvaćajući novi barokni stil koji je Dalmaciji, osim u rijetkim slučajevima, ostao stran. O rokokou, kao posebnom stilu u skulpturi, pogotovo se ne može govoriti, jer se renesansno-barokni oblici održavaju duboko u XIX <em>st.</em><br /> Crkva je pod utjecajem protureforamcije prihvaćala uvođenje baroknih oblika (oltari, barokizirana ili novosagrađena pročelja crkava), a narudžbe su često preuzimali strani kipari, uglavnom Venecijanci. <em>Francesco Cà Bianca </em>je izradio 1708 oltar u crkvi sv. Klare u Kotoru, a Mlečanin <em>Giovanni Maria Morlaiter</em> 1767 novi oltar. sv. Dujma u splitskoj katedrali. Među domaćim skulpturama ističu se naturalistički rađena drvena obojena raspela franjevca<em> Fulgencija Bakotića</em> (oko 1720—1792) u Splitu i Kaštelima.<br /> U sjev. Hrvatskoj nakon povlačenja Turaka nastaju povoljniji uvjeti za razvoj umjetnosti. Gradi se mnogo, osobito u XVIII <em>st.;</em> biskupi i crkveni redovi, ponajviše pavlini, podižu i ukrašavaju crkve i samostane, a feudalci i građani dvorce i palače. Najveći dio barokne skulpture izveli su anonimni majstori. U pomanjkanju lokalne kiparske i klesarske tradicije pozivaju se umjetnici i obrtnici iz sjev. Italije, juž. Njemačke i Austrije. Skulptura je drvena ili kamena. Kamena je rađena pod utjecajem Juga, a drvena, znatno brojnija, pod utjecajem Sjevera; ona je gotovo uvijek polihromirana, pozlaćena ili posrebrena. Barokni portali su brojni; katkad su ukrašeni skulpturama, grbovima ili figurama (Varaždin, pal. Patačić; Osijek, pal. Eugena Savojskog, 1726; dvor Lukavec, 1752). Na zidovima i stropovima ponekih intérieura izvodi se dekoracija u štuku; u XVII <em>st. </em>njeni su oblici teški (Zagreb, kapela u franjevačkom samostanu, 1690), da bi kasnije postali sve laganiji (Lepoglava, samostanska knjižnica, 1711, rad<em> G. A. Quaglia</em>; Varaždin i Zagreb, nekadašnje isusovačke crkve, 1721—26, rad<em> A. J. Quadrija</em>). Brojne skulpture, oltari pa i čitavi crkveni intérieuri, ispunjeni ukrasnom skulpturom i štukom, pokazuju sredinom XVIII <em>st.</em> i izrazitija obilježja stila rokoko. Od domaćih majstora, koji se bave drvenom skulpturom ili drvorezbarstvom, ponajviše u vezi s crkvenim namještajem, ističu se u XVII <em>st. Ivan Jakob Altenbacher</em> i <em>Toma Derwant</em>, obojica iz Varaždina (Zagreb, crkva sv. Katarine, oltari), pa<em> Ivan Komersteinner,</em> a u XVIII <em>st. Clemens Lach</em> (Lepoglava, tabernakul),<em> V. Königer</em> (Prelog, veliki oltar),<em> J. Holzinger</em> (Virovitica, oltar). Nije poznat autor raskošne obojene drvene plastike (druga pol. XVII <em>st.) </em>u crkvi Marije Snježne u Belcu, koja ide u red najznačajnijih baroknih ostvarenja u Hrvatskoj. Kamene skulpture i crkvene ukrase u XVII <em>st.</em> rade <em>Kuzma Miller </em>iz Krškog (Zagreb, barokne skulpture starog portala katedrale) i<em> Mihajlo Cussa </em>iz Ljubljane (propovjedaonica zagrebačke katedrale, 1696). U XVIII <em>st.</em> pavlini <em>Toma Jurjević</em> i<em> Pavao Belina</em> izvode mramorni glav. oltar župne crkve u Remetama. Od stranih umjetnika najistaknutiji je kipar i graditelj Mlečanin <em>Francesco Robba</em> (1698—1757) koji je u Ljubljani i u Zagrebu stvorio veći broj djela. On radi u duhu Berninijeve barokne skulpture. Najznačajniji su njegovi radovi u Hrvatskoj dva oltara u crkvi sv. Katarine u Zagrebu i oltari u staroj zagrebačkoj katedrali od kojih je najljepši oltar, sv. Križa (danas u Križevcima). Robbin učenik <em>Francesco Rottman</em> (oko 1710—1788) nastavio je rad u njegovu stilu, primjenjujući već poneke klasicističke elemente. On je izradio, među ostalim, i oltare u crkvi sv. Marije u Zagrebu. Od javnih spomenika čest je i za ovo razdoblje karakterističan monolitni stupac »pil« (raširen već u gotici), najčešće rad pučkih majstora; on uvijek stoji slobodno u prirodi, naselju ili u crkvi (Vukovje; Prelog; Domašinec, 1753; Osijek, 1729; Slavonska Požega; Odra).<br /> <strong>Razdoblje XIX i XX </strong><strong>st. </strong>U prvoj pol. XIX <em>st.</em> vlada u hrv. umjetnosti, pa i u skulpturi, opća stagnacija. U krajevima uz Jadran već u prethodna dva stoljeća nije bilo izrazitijih umjetničkih ličnosti; rjeđe kvalitetnije barokne skulpture u gornjoj Hrvatskoj nisu djela ni lokalnih majstora ni lokalnih radionica. Feudalni stalež, svjetovni i crkveni, ekonomski slabi, a mladi građanski stalež, uglavnom obrtnički i trgovački, nema još razvijenu kulturu i ne osjeća potrebu za umjetničkim djelima. U Dalmaciji ipak nije nikada posve zamrla kamenarska tradicija. Iako klesarske radionice po gradovima i otocima nisu više tako aktivne kao u doba gotike ili renesanse, obrtnička se tradicija ipak prenosi s generacije na generaciju. I kad opće društvene i kulturne prilike to dopuštaju, iz njih polaze na daljnje nauke i predstavnici novije hrv. skulpture., I. Rendić i I. Meštrović, T. Rosandić i F. Kršinić, I. Lozica i V. Michieli.<br /> U drugoj pol. XIX<em> st. </em>Zagreb postaje politički i kulturni centar Hrvatske, pa se time i veći dio umjetničke aktivnosti prenosi u zagrebačke škole i ateliere. Sponu između dalm. tradicija i novoga središta predstavlja kipar<em> Ivan Rendić </em>(1849—1932). Kao pionir novijeg hrv. kiparstva odigrao je značajnu ulogu u pripravljanju terena za buduće generacije. Zadojen patriotskim idejama prošloga stoljeća, činio je često ustupke romantičkom i literarnom shvaćanju u skulpturi. Izradio je veći broj javnih spomenika (u Zagrebu — spomenike Petra Preradovića i Andrije Kačića te biste na Zrinjevcu; u Dubrovniku — spomenike Ivana Gundulića i Dubravke). Najbolji su mu radovi portreti. Učenik tal. klasicističko- realističke škole, bez istaknutijih uzora u to vrijeme, radio je u duhu prilično hladnog realizma, krećući se često na granici naturalizma.<br /> U posljednjim decenijama XIX<em> st.,</em> osobito kad je Ivan Mažuranić postao ban (1873) a kasnije Izidor Kršnjavi predstojnik Odjela za bogoštovlje i nastavu (1891), poboljšale su se i opće kulturne prilike u Hrvatskoj. Mladim talentiranijim umjetnicima omogućeno je da se školuju i usavršavaju u inozemstvu. Generaciji umjetnika tzv. »zagrebačke škole« pripadaju kipari<em> Robert Frangeš-Mihanović</em> (1872—1940) i<em> Rudolf Valdec</em> (1872—1929). Frangeš je učio u Beču i u Parizu kod Rodina, preuzimajući djelomice njegov impresionistički način. Radio je ponajviše u bronci kao i većina kasnijih kipara iz sjev. Hrvatske. Okušao se na svim poljima skulpture, u svim materijalima i formatima, od skulptura malog formata (»Ivan Zajc«, »Sv. Ljudevit«, »Bijeg u Egipat«, »Umir«) preko portreta (»Majka) do monumentalnih javnih spomenika (spomenik palim vojnicima Šokčevićeve pukovnije u Osijeku, spomenik kralja Tomislava u Zagrebu). a osobite je rezultate postigao kao animalist. Valdec nije tako inventivan ni plodan kao Frangeš. Radio je ponajviše portrete (J. J. Strossmayer F. Rački, V. Lunaček).<br /> U samom početku XX<em> st.</em> javlja se<em> Ivan Meštrović</em> (1883—). Svojim političkim i lik. koncepcijama — umjetnost u službi ideologije nacionalnog oslobođenja i ujedinjenja Južnih Slavena — snažno je utjecao na generacije kipara kroz nekoliko decenija. Upoznavši Rodinova djela, radio je najprije na impresionistički način (spomenik Luki Botiću u Splitu, »Zdenac života« u Zagrebu). Pod utjecajem bečke secesije, a zanesen idejama veličine nar. prošlosti i oslobođenja domovine, stvarao je »kosovski ciklus«, niz monumentalnih skulptura za »Vidovdanski hram« (nije ostvaren).  Likovi legendarnih heroja (»Kraljević Marko«, »Miloš Obilić«, »Srđa Zlopogleđa«), aktovi udovica pa »Sjećanje« i »Psiha« znače vrhunac hrv. skulpture toga doba. U daljnjem razdoblju stvaranja Meštrović je vodeća ličnost umjetničkog života u Zagrebu, gdje djeluje na Umjetničkoj akademiji. Izvodi javne spomenike, stilizirajući  likove i reducirajući sporedne elemente da bi postigao monumentalnost (Split, Grgur Ninski; Chichago, Konjanički  spomenici Indijanaca; Avala, Spomenik neznanom junaku i dr.). Izradio je i brojne portrete (Autoportret, S. S. Kranjčević, F. Bulić, P. Petrović-Njegoš), pa niz lirski koncipiranih ženskih likova (»Buđenje«, »Djevojska s lutnjom«). Od njegove religiozne skulpture ističe se ciklus rezbarenih drvenih reljefa s temama iz života Kristova za kapelu Kašteleta u Splitu. Izveo je i neke arhitektonske spomenike, većinom u kombinaciji sa skulpturom (Mauzolej u Cavtatu; Mauzolej u Otavicama; Paviljon u Zagrebu, danas Muzej Narodne revolucije). — U klesarskoj radionici u Splitu započeo je školovanje i<em> Toma Rosandić</em> (1878—1958). U početku je bio pod izravnim utjecajem Meštrovićeve secesijske skulpture. Veći dio života djelovao je u Beogradu na Umetničkoj akademiji. Radio je u mramoru (»Borac«), bronci («Autoportret«, »Harfist«) i drvu (figure djevojaka). U uspjeloj sintezi arhitekture i skulpture izveo je Mauzolej u Supetru na Braču. — Pod utjecajem  Meštrovićeve secesijske skulpture započinju prije Prvoga svjetskog rata djelovati i Korčulanin<em> Petar Palavičini</em> (1887— 1958) i Kaštelanin<em> Marin Studin</em> (1895—1960). Palavičini, radeći u praškom krugu J. V. Myslbeka, skloniji je isticanju patriotske ideje; Studin češće obrađuje simboličke i socijalne motive a u posljednjoj fazi teme o teroru okupatora; bavi se mnogo i radom u drvu. Životni i umjetnički put njihova suvremenika<em> Branka Deškovića</em> (1883—1939) buran je i kratak. Nakon Venecije pošao je u Pariz, gdje je na njega presudno utjecao impresionizam Rodina i P. Trubeckoga. Izradio je brojne male skulpture pasa i konja i ostao do danas jedan od najboljih naših animalista.<br /> Generacija kipara nakon Prvoga svjetskog rata oslobodila se utjecaja secesije i patriotske patetike. Uz stanovite ant. inspiracije, postaju vidljiviji utjecaji A. Maillola i E. Bourdellea. Sve se više ističu plastične vrednote, izbjegava se literarni i narativni sadržaj, a akt postaje najčešći motiv. Iz otočnog klesarskog ambijenta potekao je Korčulanin<em> Frano Kršinić</em> (1897—). Učeći u Pragu, došao je u prvoj fazi pod utjecaj J. Šturse, no kasnije razvija svoj individualni izraz. Južnjačka životna radost izbija iz brojnih njegovih djela (»Dijana«, »Majčina igra«), a prirođenim osjećajem za kamen kleše čitavu galeriju lirski intoniranih mramornih skulptura (»Buđenje«, »Odmor«, »Sjećanje«). Slične sklonosti pokazivao je Splićanin<em> Dujam Penić</em> (1890—1946), nastojeći u svojim skulpturama ostvariti sintezu realizma i klasične ant. koncepcije (»Torzo«, »Moja majka«). —<em> Ivo Kerdić</em> (1881—1953) bavio se više primijenjenom skulpturom, a posebno portretnim medaljerstvom  (P. Dobrović, V. Becić). God. 1929 izvodi skulpturu »Zlatarovo  zlato« (Zagreb, Kamenita vrata). Ostali kipari te generacije, <em>Joza Turkalj</em> (1890—1943), keramičar<em> Hinko Juhn</em> (1891—1940), <em>Robert Jean-Ivanović</em> (1889—),<em> Frane Cota</em> (1898—1951) i<em> Juraj Škarpa</em> (1881—1952) djelovali su u Zagrebu, stilski u rasponu između Meštrovića i Kršinića, baveći se i primijenjenom skulpturom, a  djelujući i kao pedagozi. U Splitu se, uz slikarstvo bavio i skulpturom<em> Ivan Mirković</em> (1893—), fiksirajući u svojim radovima život  težaka i ribara ili portretirajući suvremenike (Tin Ujević).<br /> Uz Meštrovića je u razdoblju između dva rata<em> Antun Augustinčić</em> (1900—) kao kipar i pedagog utjecao na čitavu generaciju svojih učenika. Za razliku od dalm. kipara, on je pokazivao već od početka više sklonosti prema bronci nego prema obradbi kamena. U ranoj fazi i na njega utječe Meštrović (u čijem atelieru radi neko vrijeme), osobito u monumentalnoj skulpturi. Augustinčić, međutim, ubrzo prevladava taj utjecaj i razvija svoj samostalan lik. izraz. Stvarajući monumentalnu skulpturu on je, uza svu stilizaciju, zadržao čvrstu i izravnu vezu s prirodom. Pri tom njegov realizam nije nikada prešao u hladni naturalizam, jer su uvijek ideja, dramatika i dimanika skulpture izbijale u prvi plan. Brončani spomenik »Šleski ustanak« (Zagreb, Umjetnička akademija) jedan je od najbolje komponiranih spomenika toga razdoblja u hrv. umjetnosti. Nakon Oslobođenja izradio je veći broj monumentalnih spomenika (statua Maršala Tita u Kumrovcu, Spomenik Crvenoj armiji kod Batine Skele, Spomenik Mira za Ujedinjene narode u New Yorku i dr.). — Generacija kipara, koja se afirmirala uoči Drugoga svjetskog rata, potekla je uglavnom iz Meštrovićeva i Augustinčićeva ateliera, oslobađajući se postepeno njihovih utjecaja.<em> Grga Antunac</em> (1906—) naslijedio je od Meštrovića čvrstu obradbu skulpture u mramoru. Dalm. kamenarska tradicija živi u njemu i dalje, kao i u Splićaninu<em> Andriji Krstuloviću </em>(1912—), koji je izveo Spomenik palom pomorcu u Splitu. Tom je krugu pripadao i Korčulanin<em> Ivan Lozica</em> (1910—1943); strijeljan od fašista, nije uspio da do kraja razvije svoj očiti talent. Oblikujući svoj vlastiti izraz, i<em> Vanja Radauš</em> (1906—) ostvaruje u bronci za njega tipičan dramatski nemir, ekspresiju i dinamiku. Srodan umjetničkoj grupi »Zemlja» isticao je u skulpturi socijalne teme (»Robijaš«, »Petrica Kerempuh«); nakon Oslobođenja izradio je velik broj skulptura i spomenika s temom iz Narodnooslobodilačke borbe (»Ranjenik«, »Bacač bombe«). Njegova senzibilnost dala je osobita ostvarenja na polju portretne skulpture (Ch. Baudelaire, G. Lisinski). U najnovijim djelima (»Panopticum croaticum«) dao je ostvarenja potresne snage eskpresivnom transformacijom oblika.<em> Pavao Perić</em> (1907—) istakao se osobito radovima u terakoti, da u novije vrijeme priđe čvršćem i zatvorenijem oblikovanju kamena, poštujući u prvom redu strukturu materijala.<em> Ksenija Kantoci</em> (1909—) je živom, gotovo impresionističkom tehnikom radila portrete i manje skulpture; u posljednje vrijeme pojednostavnjuje oblik i, ističući volumen, teži praobliku figure.<br /> Skulptura poslije Oslobođenja razvija se od 1950 stilski slobodno u svim pravcima. Kipari starije realističke i impresionističke škole stvaraju i dalje, a javljaju se novi, skloni ekspresionizmu i nadrealizmu, nefigurativnim i apstraktnim ostvarenjima. Umjetnici se vremenski brže oslobađaju škole i učitelja, tražeći uzore među avangardističkim kiparima predratnog i poslijeratnog razdoblja, od A. Arhipenka i O. Zadkina, preko H. Moorea do H. Arpa i C. Brancusija. Mnogi kipari mlađe generacije afirmiraju se i u međunarodnim relacijama. Sva previranja u skulpturi kroz posljednja dva decenija odrazila su se u opusu<em> Vojina Bakica </em>(1915—). Njegovo stvaranje, od realističkih studija životinja do koncentriranja volumena i ekspresije (Bjelovar, Spomenik palim omladincima), od kubističkog poštivanja forme i materijala (Skica za spomenik Marxa i Engelsa; Autoportret) do elementarnih oblika srodnih Arpovim torzima i Brancusijevim ovoidima (»Bik«) i konačno do perforiranih i konkavno-konveksnih »razlistalih oblika«, predstavlja kontinuitet stvaralačkog razvoja.<em> Kosta Angeli-Radovani</em> (1916—) radio je neko vrijeme pod utjecajem A. Martinija i M. Marinija, a produbljivanjem ideje i sadržaja bilo kod portreta (Nada Dimić, Ivo Lola Ribar), bilo kod spomenika (»Drežničanin«), stvorio je djela koja idu u red značajnih radova nastalih u jednom kritičnom prelaznom razdoblju naše skulpture. Daljnji njegov rad usmjeren je zatvaranju i pojednostavnjenju oblika (portret Dobriše Cesarića).<br /> Među kiparima poslijeratne generacije istakli su se:<em> Ivan Sabolić</em> (1921—), u početku rodinovskim a zatim sve zatvorenijim mooreovskim volumenima (M. Božić, M. Franičević), sve do potpuno nefigurativnih oblika (Spomenik palima u Zagrebu); <em>Velibor Mačukatin</em> (1919—) figurama često bliskima Maillolu;<em> Valerije Michieli</em> (1922—) rodinovski tretiranim likovima (Toma, Spomenik palim brodogradilišnim radnicima u Splitu); <em>Ivan Kožarić (1921 —) </em>od stilizacija figura i portreta sve do rudimentarnih elementarnih oblika i simbola;<em> Dušan Džamonja</em> (1928—) koji polazi od mooreovski zatvorenih forma, da ih postepeno sve više razbije i dođe konačno do vlastitih skulptorskih rješenja u drvu, metalu, staklu i betonu (»Ranjeni jelen«; zatim<em> Branko Ružić (1919—), Belizar Bahorić</em> (1920—) i mnogi drugi mlađi.<br /> Među kiparima primitivcima ističe se<em> Petar Smajić</em> (1914—) koji je dao niz ekspresivnih likova ljudi i životinja u drvu.<tab>D. Kt.</tab><br /> SLIKARSTVO<br /> <strong>Od početaka do Narodnog preporoda.</strong> DALMACIJA.<em> OD STAROHRVATSKOG DOBA DO POTKRAJ XIV STOLJEĆA (PREDROMANIKA, ROMANIKA I RANA GOTIKA).</em> Dok se iz starohrvatskog doba sačuvalo relativno mnogo spomenika arhitekture i plastike, ostaci djela slikarstva iz toga razdoblja vrlo su rijetki. Najstariji spomenik većeg formata su freske u crkvici sv. Mihovila kod Stona iz XI<em> st.</em> Ta slikarska dekoracija, u kojoj se ističu okrunjeni lik vladara-donatora (vjerojatno zetskoga kralja Mihajla) s modelom crkve u ruci, te nedavno otkriveni likovi svetaca i svetica i jedan goli lik (možda iz kompozicije »Posljednji sud«), ima ranoromaničke stilske karakteristike: naglašene obrise, linearnu stilizaciju nabora, nedostatak plastičnosti i izrazitu dekorativnost. Iz istog su vremena i ostaci fresaka s likovima svetaca pronađeni u posljednje vrijeme u crkvici sv. Petra u Zadru, a neznatni tragovi fresaka dekorativnog karaktera vidljivi su u apsidi predromaničke crkve sv. Ilije na Lopudu. Nije još dokazana autentičnost jednoga zapisa iz British Museuma u Londonu, koji spominje slikane portrete hrv. vladara IX—X<em> st.</em> u crkvici sv. Jurja u Putalju kod Kaštel Sućurca. U ovom je zapisu navedeno, da su slike bile popravljene na stari »ravenatski« način.<br /> Najstariji iluminirani kodeks u Dalmaciji je splitski Evanđelistar (Split, Kaptolski arhiv) s jednostavno ukrašenim inicijalima, najvjerojatnije iz VII<em> st.</em> Od iluminiranih kodeksa iz XI<em> st.</em> sačuvali su se: Pasional iz prve pol. stoljeća što ga je dijelom ispisao i ukrasio splitski đakon<em> Majo </em>(Zagreb, Metropolitana), Osorski evanđelistar (Rim, Vatikanska biblioteka) s montekasinskim inicijalima te bogato ukrašeni oksfordski kodeksi zadarskih opatica Cike (Horae monasticae) i Većenege (Evangeliarium Većenegae) iz kraja XI <em>st.</em> (Bodleiana). <br /> Iz razdoblja romanike — koje u nas obuhvaća više od dva stoljeća i koje pokazuje u svom razvitku, unatoč prodoru bizant. elemenata, prevagu utjecaja sa Zapada — sačuvali su se ostaci fresaka u crkvama, manji broj slika na dasci i brojni iluminirani crkveni kodeksi. Iz ranoga XII <em>st.</em> potječu freske u kapeli zvonika sv. Marije u Zadru (»Krist u slavi« medu simbolima evanđelista, »Oplakivanje Krista« i »Pohod triju Marija Kristovu grobu«). I ove freske, kao i spomenute stonske, odaju ranoromaničke stilske oblike Zapada: oštre konture, stilizirane nabore, crvene kružiće na obrazima i tipičnu dekorativnu borduru. Iz XII i XIII<em> st. </em>potječu ostaci fresaka u zadarskoj katedrali i u crkvi sv. Krševana (ovdje su najbolje sačuvane freske u sjev. apsidi, starije iz kraja XII i poč. XIII<em> st.,</em> a mlade iz sredine XIII<em> st.</em>)<em>.</em> Te freske pokazuju neke izrazite stilske karakteristike benediktinskoga slikarstva južne, odnosno srednje Italije, s vidljivim elementima zap. mediteranske bizant. likovne koncepcije. U glav. apsidi Sv. Krševana nalazio se i veliki dekorativni mozaik iz XII<em> st.</em> (uništen u XVIII<em> st.</em>), što ga je naručila Stana, kći zadarskoga gradskog kneza Petronija. Iz kraja XII i poč. XIII<em> st.</em> je freska »Bogorodica s djetetom između sv. Vida i sv. Jurja« u crkvici u Srimi kod Šibenika, rad domaćeg majstora koji pozna stil zapadnoevr. romaničkog slikarstva. Tragovi kasnijih romaničkih fresaka vidljivi su u trogirskoj crkvi sv. Ivana Krstitelja. U freski »Deisis« u župnoj crkvi u Donjem Humcu na Braču naslućuju se neposredni utjecaji fresaka južnotal. benediktinskih samostana s dominantnim bizant. elementima. Još izrazitiji dodir s Bizantom uspostavili su »grčki« slikari — pictores graeci (ostaci fresaka kotorske katedrale i crkve Rize Bogorodice u Bijeloj u Boki Kotorskoj). Čini se da je njihova aktivnost u Dalmaciji, u prvoj pol. XIV <em>st.,</em> bila znatna i da je utjecala na formiranje slikarskoga ukusa u dalm. gradovima u XIV<em> st.</em>; tada se spominju i slikari ikona.<br /> Slikarstvom se bavio i Splićanin<em> Andrija Buvina,</em> autor reljefa i rezbarija na drvenim vratima splitske katedrale (poč. XIII<em> st</em>.); on je na Peristilu izradio fresku sv. Kristofora. Istaknuti su slikari bili u sredini XIII<em> st.</em> Zadrani<em> Matej </em>i<em> Aristodije,</em> sinovi nekoga Zorobabela. U prvoj pol. XIV<em> st.</em> »grčki« slikari rade u Zadru<em> (Joan Clericopulos),</em> Dubrovniku<em> (Georgije</em> i<em> Emanuel) </em>i Kotoru<em> (Nikola).</em> Slikar<em> Michele</em> iz Bologne ukrašuje freskama u to doba staru katedralu i crkvu sv. Stjepana u Dubrovniku, a slika i minijature; on je jamačno odigrao istaknutu ulogu pri prenošenju bolonjskoga stila u radionice dalm. slikara, osobito minijaturista. Iz Bologne je i štitar<em> Francesco di Nani</em>, aktivan u Dubrovniku u drugoj pol. XIV<em> st.</em> U njegovoj radionici izrađuju slikarske dekoracije štitova, uz pojedine tal. majstore, također i neki domaći slikari; njihovi međusobni dodiri znatno utječu na razvoj dalmatinske slikarske škole u njezinoj početnoj fazi.<br /> Osim fresaka u crkvama sačuvalo se iz ovoga razdoblja i nekoliko kvalitetnih slika na dasci. Zadarski samostan sv. Franje ima slikano raspelo u niskom reljefu iz XII<em> st.,</em> možda lokalni rad. U Sv. Andriji na Pilama u Dubrovniku nalazi se toskanska »Bogorodica« iz XIII <em>st.,</em> a izrazito toskanske crte ima i »Bogorodica s djetetom« u katedrali u Hvaru. Stilske crte pizanske škole vidljive su i na nekoliko slika u Zadru i Splitu. Slika »Bogorodica« iz katedrale u Zadru, te slikana raspela iz Sv. Mihovila i iz Sv. Marije (propalo u ratu), pokazuju uočljivu međusobnu srodnost. Još veću međusobnu srodnost odaju slike iz Splita (»Bogorodica s djetetom« iz Sustjepana i iz Gospe od zvonika, raspelo iz samostana sv. Klare), pa se može pretpostaviti, da su djela iste radionice. O tim slikama postoje mišljenja, da su rad domaćih majstora, nastao pod toskanskim utjecajem, ili — što je vjerojatnije — da su import iz Italije odnosno rad toskanskih slikarskih radionica u Dalmaciji u posljednjoj četvrtini XIII<em> st.</em> Ova bi pretpostavka opravdavala pojavu većeg broja ti h slika i manje, inačice na njima u odnosu na toskanske uzore. U početak XIV <em>st.</em> može se datirati velika »Bogorodica s djetetom i donatorom« (iz zadarskog samostana sv. Marije), kojoj je srodna »Bogorodica« iz Sv. Nikole u Prijekom u Dubrovniku. Te slike imaju očitih analogija u venecijanskom slikarstvu pa nije isključeno, da su domaći rad nastao u okviru »onog venecijansko-dalmatinskog kompleksa, koji je na Jadranu nastao kao proizvod specifične transformacije internacionalnoga biznatskog stila« (G. Gamulin). Među importiranim slikama iz druge pol. XIV<em> st.</em> ističu se radovi najvećeg slikara mletačkog trecenta, <em>Paola Veneziana</em> (Rab, Skradin), koji će znatno utjecati na dalm. slikarsku školu.<br /> U minijaturama XII i XIII <em>st.</em> očituje se najčešće montekasinski stil, a rjeđi su iluminirani rukopisi koji bi se mogli povezati s Toskanom. Potkraj XIII i kroz čitavo XIV <em>st.</em> dominira i u importiranim rukopisima i u djelima lokalnih minijaturista bolonjski stil. Najljepši se kodeksi s minijaturama iz ovog vremena nalaze u samostanu sv. Eufemije u Rabu, u franjevačkim samostanima u Zadru i Šibeniku, u dominikanskim samostanima u Splitu i u Dubrovniku te u riznicama trogirske i splitske katedrale.<br /> <em>KASNA GOTIKA I RENESANSA — DALMATINSKA SLIKARSKA ŠKOLA.</em> U historiji slikarstva Dalmacije najvažnije je razdoblje od posljednjih decenija XIV do sredine XVI<em> st.</em> Tada duž obale, od Raba do Kotora, djeluje u različitim gradovima velik broj domaćih slikara; oni prenose obrt iz generacije u generaciju, imaju svoje radionice i pomoćnike, podržavaju međusobne dodire, a poznati su nam i po imenu. Unatoč dominantnim utjecajima slikara iz Venecije i iz Marche, te usprkos tomu što su vidljivi odjeci i drugih tal. škola, djela tih naših domaćih majstora predstavljaju kontinuiranu hist. i likovnu cjelinu. Arhivski dokumenti omogućuju da se brojna imena majstora povežu sa sačuvanim djelima koja pokazuju, unatoč različitim utjecajima, očit lokalni pečat. Originalnost domaćih majstora ne ogleda se u nekoj posebnoj, novoj, stilskoj koncepciji, već u nizu varijanata i pojedinosti što su ih ti konzervativni, često i vrlo dobri majstori unijeli u koloristička, prostorna, tipološka, pa fizionomijska i ikonografska rješenja; najbolji među njima često pokazuju i individualne crte. U slikarskoj fizionomiji pojedinih gradova mogu se zapaziti određene zajedničke značajke, pa se ovo razdoblje može s pravom nazvati vremenom<em> dalmatinske slikarske škole.</em><br /> Ta škola koja se pojavila u osmom deceniju XIV<em> st.</em> na obalnom području od Zadra do Dubrovnika (1366 spominje se <em>Nikola Ciprijanov</em> iz Zadra kao bivši đak<em> Paola Veneziana</em>, a 1371 javlja se prva jača ličnost dubrovačkoga slikarskog kruga, <em>Stojko Drušković,</em> dok se u toku tih posljednjih decenija trecenta javljaju od Zadra do Dubrovnika mnogobrojna imena domaćih slikara) uglavnom prestaje djelovati prije kraja XV<em> st.</em> Jedino su u Dubrovniku, zbog povoljnih uvjeta, upravo na kraju XV i u prvim decenijima XVI<em> st.</em> aktivne najjače ličnosti cijele škole; sredinom XVI<em> st.</em> ona doživljava i u Dubrovniku konačan pad. Najistaknutiji su majstori dalm. slikarske škole u XV<em> st.</em>: Nikola Vladanov, Blaž Jurjev, Dujam Vušković, Ivan Ugrinović, Matej Junčić i Lovro Dobričević.<em> Nikola Vladanov,</em> aktivan u Šibeniku 1419— 66, autor je poliptiha iz crkve sv. Grgura (danas u biskupskoj kapeli). Taj poliptih — slikan u čisto gotičkoj linearnoj koncepciji, s pučkom notom u fizionomijama i s vrlo karakterističnim, koloristički profinjenim odnosima — predstavlja jedno od najboljih djela dalm. slikarstva prve pol. XV<em> st.</em> — Rad Trogiranina<em> Blaža Jurjeva</em>, koji djeluje 1412—48, i njegove radionice brojne su slike diljem Dalmacije; među njima se osobito ističu: »Gospa u ružičnjaku« i poliptih u trogirskoj katedrali, te poliptisi u katedrali i u crkvi Svih Svetih u Korčuli. Zajedničke karakteristike tih djela — produhovljeni likovi Bogorodice s dugim, nabranim plaštevima i s produljenim šiljastim prstima, starački namršteni svetački likovi podbuhlih očiju i kratka podbratka, rafinirani likovi mladih svetaca-vitezova, diskordantna ali osebujna koloristička rješenja — govore o originalnoj ličnosti koja djeluje u Dubrovniku, Korčuli, Trogiru, Splitu i Zadru. — Splitski majstor<em> Dujam Vušković</em> radi u Splitu, Šibeniku i Zadru 1429—56. Nedavno su otkrivene u kapeli sv. Dujma u splitskoj katedrali vrlo oštećene freske, što ih je Vušković izveo 1429 zajedno s<em> Ivanom Pavlovim. </em>Prikazuju 4 evanđelista; dane u čistim gotičkim oblicima s nizom karakterističnih crta, te freske zauzmaju posebno mjesto u tadašnjem dalm. slikarstvu. Vuškovićev je dak<em> Stjepan Ugrinović, </em>sin dubrovačkog slikara<em> Ivana Ugrinovića:</em> i to je potvrda da su postojali kontakti između sjev. i juž. kruga dalm. slikarske škole. Pretpostavlja se da je Dujmov sin<em> Marinko</em> bio zanimljiva ličnost; njegovo se slikarsko djelo nije sačuvalo, ali se spominje u brojnim dokumentima, osobito u vezi s Jurjem Ćulinovićem. Ivan Ugrinović, Matej Junčić i Lovro Dobričević Marinov rade u Dubrovniku. Brojni dokumenti 1427—60 govore o<em> Ivanu Ugrinoviću. </em>S njegovim se imenom povezuje poliptih iz crkvice sv. Ante na Koločepu, slikan u retardiranim oblicima stila Paola Veneziana. <em>Matej Junčić</em> spominje se u kotorskim i dubrovačkim dokumentima 1441—54. Najvrednije mu je djelo poliptih u crkvici Gospe od Šunja na Lopudu, u kojemu se spajaju retardirani oblici venec. kasnoga trecenta i gotike ranoga quattrocenta. Najbolji dubrovački slikar XV<em> st., Lovro Dobričević Marinov</em> iz Kotora, učenik M. Gianbona, djeluje 1448—77. Najzrelije mu je djelo poliptih u dubrovačkoj crkvi na Dančama iz 1465 u kojem povezuje lik. odjeke svoga boravka u Veneciji s vlastitim slikarskim izrazom.<br /> I mnoga druga djela, neka od njih i vrlo vrijedna, mogu se povezati s dalm. slikarskom školom. Po njima je moguće jasno sagledati njen razvoj i stilski profil. Tu valja spomenuti djela s kraja XIV i poč. XV<em> st.</em> (slika sa 5 svetaca iz crkve sv. Andrije na Čiovu, rađena pod utjecajem P. Veneziana), zatim brojne poliptihe, slikana raspela i slike s religioznom tematikom iz prve pol. i sredine XV<em> st.</em> sa zadarskog, šibenskog, trogirskog i splitskog teritorija, s otoka i iz Dubrovnika te iz juž. Dalmacije — slike u kojima se osjećaju utjecaji kasnoga trecenta i prve polovine quattrocenta (Venecija i Marche) povezani s nizom lokalnih crta, te na kraju slike iz druge pol. XV i poč. XVI<em> st., </em>kod kojih se domaće značajke spajaju s reminiscencijama na Crivellije (koji su u Dalmaciji neko vrijeme i boravili) i na Vivarinije. Među brojnim drugim slikarima dalm. slikarske škole još se ističu: <em>Lovro Mihetić</em> u Šibeniku,<em> Ivan Ognjanović, Stjepan Ugrinović, Petar</em> i<em> Pavao Ognjanović</em> i<em> Božidar Vlđtković</em> u Dubrovniku, te <em>Petar Jordanić</em> u Zadru (njegove slike s kraja XV i poč. XVI<em> st. </em>stilski su vrlo zanimljive).<br /> U Dubrovniku ta škola dobiva u XVI<em> st.</em> svoju vrlo vrijednu renesansnu varijantu kao logičan nastavak na kasnogotičko razdoblje. Dominantne su ličnosti u prvim decenijima toga stoljeća Nikola Božidarević i Mihajlo Hamzić; oni predstavljaju najviši domet škole.<em> Nikola Božidarević,</em> sin slikara Božidara Vlatkovića, pojavljuje se 1476 kao pomoćnik Petra Ognjanovića. God. 1477 putuje u Veneciju i ostaje u Italiji niz godina, a 1494 ponovno se javlja u Dubrovniku kao očev suradnik, zatim kao samostalan slikar. Umire u Dubrovniku 1518. U njegovu opusu (raniji triptih, Lukarićeva pala i »Navještenje« [s Lopuda] kod dubrovačkih dominikanaca, te poliptih na Dančama i triptih u franjevačkoj crkvi na Lopudu, uglavnom rad njegove radionice) povezuju se sjećanja na učenje u Ognjanovićevoj radionici, na suradnju s ocem (što se ogleda u nizu izrazitih crta) i na putovanja po Italiji s nizom individualnih elemenata u koncepciji i u koloritu, u atmosferi i u likovima. Profinjeni likovi Bogorodice, sanjarske svetačke figure, kompozicije (osobito na predelama i lunetama) s izrazito renesansnim osjećajem prostora, te primjena individualne skale boja pokazuju njegove velike slikarske mogućnosti. Premda je bio prisiljen da se prilagođuje sredini i da slika u zastarjelim shemama, ipak je naslikao niz radova, prožetih individualnim lirizmom, koji ulaze u red najboljih djela naše starije umjetnosti. <em>Mihajlo Hamzić,</em> slikar i trgovac, potomak je obitelji njem. rudara koji su radili u nemanjićkim rudokopima. Dokument iz 1509 govori da je učio kod Mantegne u Mantovi. Umro je prije 1528. Dvije slike u Dubrovniku mogu se povezati s njim: »Krštenje Kristovo« u Kneževu dvoru, rađeno pod utjecajem Mantegne (prostor, pejzaž i tonalno rješenje), i kasniji triptih u dominikanskoj crkvi iz 1512, slikan vjerojatno u zajednici s njegovim suradnikom <em>Pierom di Giovanni</em> iz Venecije, u kojem se, doduše, vraća staroj shemi ali obogaćenoj osjećajem za dubinu prostora i oživljenom paletom. Uz Božidarevića i Hamzića ističe se<em> Vicko,</em> sin<em> Lovre Dobričevića</em>, koji je 1509 naslikao veliki poliptih u franjevačkoj crkvi u Cavtatu s izrazitim reminiscencijama na Vivarinije. Nakon smrti ovih majstora dalm. slikarska škola opada. U Dubrovniku prevladavaju sve više stranci: među njima su<em> Pier di Giovanni </em>iz Venecije,<em> Pier Antonio Palmerini</em> iz Urbina,<em> Simon Ferri</em> iz Firence i dr. Oni s jedne strane unose odjeke novih strujanja, a s druge prihvaćaju mnoga lokalna konzervativna rješenja. Domaći su slikari sve više u zakašnjenju prema suvremenim slikarskim zbivanjima u zap. Evropi. Vraćaju se starim bizant. shemama<em> (Franjo Matijin),</em> kopiraju bez razumijevanja velike venec. uzore<em> (Krsto Nikolin)</em> ili nastoje spojiti novi duh i stare oblike kako bi produžili život škole. U novim prilikama škola se nužno približuje svojemu završteku.<br /> U XV i XVI<em> st.</em> nekoliko istaknutih dalm. umjetnika radi izvan domovine. Ti majstori — od kojih su najvažniji slikari Juraj Ćulinović i Andrija Medulić, kipari Ivan Duknović i Franjo Laurana-Vranjanin, te graditelj Lucijan Laurana-Vranjanin — dobivali su u tuđini nazive<em> Dalmata</em> i<em> Schiavone</em> kao oznaku njihova podrijetla.<em> Juraj Ćulinović</em> (Giorgio Schiavone, između 1433 i 1436 — 1504), rodom iz Skradina, dolazi 1456 u Padovu i školuje se u radionici F. Squarcionea. Njegov opus, nastao za vrijeme četverogodišnjeg boravka u Padovi, sastoji se od dvanaestak slika (danas u najvećim svjetskim muzejima). Uz latentne odjeke početnoga školovanja u jednoj radionici dalm. slikarske škole, uz dekorativne elemente »arheološkog« karaktera koji su obilježja Squarcioneove radionice, te uz suvremeni venec. utjecaj, osobito u pejzažnim pozadinama i koloritu — dominantna komponenta u Ćulinovićevu slikarstvu proizlazi iz Donatellova padovanskog opusa; tu je izvor njegovu izrazitom ekspresionizmu i još naglašenijem dramatskom plasticizmu u koji on unosi izrazito svoje crte. Njegov razvoj može se pratiti od ranog, dijelom još gotički intoniranog i potencirano plastičnog poliptiha u Londonu pa do baltimorske »Bogorodice« i pariškoga »Portreta muškaraca«; u njima je majstor postigao vanrednu ravnotežu oblika i boje.<em> Andrija Medulić</em> (Andrea Meldola Schiavone, oko 1503—1563) djeluje u Veneciji u vrijeme zreloga cinquecenta. Onamo je kao mladić došao iz Zadra. U njegovu opsežnom opusu vidljivi su odjeci slikarstva Bonifazija Veronesea u njegovoj ranijoj fazi, zatim utjecaj Parmigianinova manirizma i kasnije Tizianova kolorizma. Medulićeva djela, od kojih se neka nalaze u čuvenim galerijama (Beč, Napulj, Venecija) a druga u malim crkvama Veneta, svjedoče o kvaliteti njegove umjetnosti i o ulozi što ju je odigrao u mlet. cinquecentu; interpretirajući na nov način svjetlo, atmosferu i pikturalnu materiju, postao je pretečom nekih rješenja najvećih slikara venec. kasnijega cinquecenta. Pored Rabljanina<em> Stjepana Crnote</em>, koji je radio u Veneciji, ističu se i šibenski bakroresci<em> Natale di Bonifacio</em> (oko 1538—1592), aktivan prije svega u Rimu, i<em> Martin Kolunić-Rota </em>(oko 1520—1583), koji je djelovao u Veneciji, Firenci, Rimu i Beču.<br /> U XV i XVI<em> st.</em> unesene su u Dalmaciju mnoge slike stranih majstora, osobito Venecijanaca. To su djela<em> Antonija</em> i<em> Bartolomeja Vivarinija</em> (Rab), <em>Gentilea Bellinija</em> (Trogir),<em> Lazzara Bastianija</em> (Zadar),<em> Vittorea Carpaccia</em> (Zadar),<em> Tiziana</em> (Dubrovnik),<em> Tintoretta</em> (Korčula),<em> Paola Veronesea</em> (Vrboska) i <em>Lorenza Lotta</em> (Split). Brojni su radovi članova slikarskih obitelji<em> Bassano</em> (Hvar, Korčula, Čara, Kotor, Spliska itd.) i<em> G. da Santacroce</em> (Split, Hvar, Starigrad, Vis, Lopud, Krapanj, Blato i dr.). Susreću se i djela drugih istaknutih majstora iz ostalih krajeva Italije (<em>Bernardino dei Conti</em> u Spliskoj,<em> G. G. Savoldo</em> u Dubrovniku), kao i slike flam,. španj. i njem. majstora XV i XVI<em> st.</em><strong><br /> </strong><em>BAROK.</em> Usporedo s postepenim nazadovanjem i prestankom aktivnosti dalm. slikarske škole nestaje u biti originalno slikarstvo u ovom području. Dalmatinski slikari XVII i XVIII <em>st.</em> pretežno imitiraju slike venec. majstora. Na teritoriju Dubrovačke Republike osjećaju se i utjecaji slikarstva srednje i juž. Italije. Turski ratovi, osiromašenje i smanjeni kontakti s umjetničkim centrima Zapada uzroci su sve veće provincijalizacije i očita pada slikarstva Dalmacije u doba baroka.<br /> Već u XVI<em> st.</em> vidljiv je porast importa djela stranih umjetnika; u XVII i XVIII<em> st.</em> taj je import još mnogo veći. Na prvome je mjestu već pri kraju XVI<em> st. </em>a osobito na poč. XVII<em> st., Jacopo Palma ml.:</em> Dalmacija ima 17 njegovih oltarskih pala od kojih su neke bolji radovi. Taj se slikar uvelike utjecao na domaće majstore. Uz njega se susreću i radovi njegovih suvremenika i sljedbenika:<em> A. Varotarija Padovanina, F. Zanimbertija</em>, C.<em> Ridolfija, L. Corone, M. Ingolija</em> i dr. Na dubrovačkom teritoriju ima radova južnotal. majstora:<em> A. Vaccara, G. Imparata, G. Lanfranca</em> i dr.<strong><br /> </strong>Očit je utjecaj mlet. manirizma na najistaknutijega dalmatinskog slikara prve pol. XVII<em> st.,</em> Rabljanina<em> Mateja Ponzonija, </em>učenika i suradnika Santa Perande. Nakon višegodišnje aktivnosti u Veneciji i Venetu, Ponzoni je u rodnom kraju izradio niz crkvenih slika u Splitu, u Šibeniku i na Čiovu kojima se ne mogu osporiti neke slikarske kvalitete. Njegov je učenik Splićanin<em> Marko Capogroso</em> koji je, naslikavši prizore iz Bogorodičina života (slika se nalazi u splitskoj katedrali), umro vrlo mlad. Slične stilske crte susreću se i kod šibenskih slikara<em> Miha Parkića</em> i<em> Antuna Monegina;</em> oni su, uz ostale radove, izveli i freske u šibenskoj Novoj crkvi. U Dalmaciji ima radova bokokotorskog slikara<em> Tripa Kokolje.</em> — U djelima dubrovačkih baroknih slikara vidljiv je utjecaj slikarstva Venecije, Bologne i Napulja. Najistaknutiji je <em>Petar Mattei</em> koji živi na prijelazu iz XVII u XVIII<em> st.</em> Njegove oltarske pale i freske pokazuju smisao za kompoziciju i dekorativnost.<br /> Posebno mjesto u baroknom slikarstvu Dalmacije zauzima splitski minijaturist<em> Bone Razmilović.</em> On je u drugoj pol. XVII<em> st.</em> iluminirao korale u poljudskom samostanu u Splitu. Služeći se pri tome već davno preživjelom tehnikom, izveo je djelo, provincijsko i retardirano, ali s mnogo profinjenih detalja.<strong><br /> </strong>U prvoj pol. XVII<em> st.</em> unesen je u Dalmaciju velik broj slika istaknutih majstora iz Venecije i drugih krajeva Italije; u drugoj pol. XVII i XVIII<em> st. </em>nabavljaju se, premda u manjoj mjeri, uglavnom djela istaknutih Venecijanaca: <em>S. Riccija, G. B. Piazzette</em> i njegovih sljedbenika<em> (Chioggiotto, Maggiotto, Angeli), </em>te<em> A. Longhija</em> i<em> P. A. Novellija.</em><strong><br /> </strong><em>Federiko Benković</em> (1677—1753), najveći slikar dalm. baroka, djelovao je cijeli život izvan domovine. Školovao se u Bologni, a slikao je u Veneciji, Lombardiji, Njemačkoj i Austriji. Njegova brojna platna pokazuju izuzetan profil slikara individualnih obilježja koja dolaze do izražaja u dramatičnim svjetlosnim efektima, u živu koloritu, u smionim deformacijama likova (koje im daju posebnu produhovljenost), a naročito u nemirnom slikarskom potezu. Najznačajnija njegova djela nalaze se u Veneciji i Verolanuovi u Italiji, te u Pommersfeldernu i u Würzburgu u Njemačkoj. Potkraj života radi u Gorici, gdje je i umro.<br /> Posebno mjesto zauzimaju u ovom razdoblju djela ikonopisaca. Jedan dio ikona importiran je iz Venecije, s Krfa i iz Rusije, a drugi je dio rad domaćih radionica, osobito bokeljskih.<br /> <em>KLASICIZAM, ROMANTIZAM I AKADEMSKI REALIZAM.</em> U svim granama umjetnosti, pa i u slikarstvu XIX<em> st.</em> u Dalmaciji osjeća se još očitiji pad i još jasnija provincijalizacija. U djelima dvadesetorice skromnih slikara iz prvih triju četvrtina XIX<em> st. </em>nazrijevaju se odjeci klasicizma, romantizma i akademskog historicizma. To ipak ukazuje na neprekinuti kontinuitet slikarskoga razvoja u tada osiromašenoj i perifernoj austr. pokrajini. Dalmatinski klasicizam u slikarstvu ograničuje se uglavnom na dubrovački teritorij. Malo prije propasti Republike dubrovačko je Vijeće poslalo 1784<em> Petra Katušića</em> (umro vrlo mlad), a 1789 <em>Rafa Martini a</em> (1771—1846) na školovanje u Rim. Martini je učio kod Mengsova đaka Antonija Maronija. Premda je veći dio Martinijevih radova propao, portret P. F. Papisa govori o njegovoj nadarenosti i o shvaćanju duha klasicizma. Te se osobine kasnije gube u provincijskoj sredini; na to ukazuju njegovi radovi u Sinju i Solinu. U Dubrovniku je bio najplodniji klasicistički slikar<em> Carmelo Reggio</em> iz Palerma (odakle je došao u Dubrovnik, cijelo stoljeće prije njega, i slikar<em> Gaetano Garda</em>, autor fresaka u isusovačkoj crkvi). Na brojnim Reggiovim oltarskim palama naljepši su detalji ostvareni u pejzažnoj pozadini; značajni su njegovi brojni figuralni prikazi medu kojima se, kao bolji rad, ističe skupni portret obitelji Andrović iz 1804.<br /> Skromni dalm. romantizam povezan je uglavnom sa Splitom. Zastupa ga<em> Juraj Pavlović</em> (1803—1886), autor brojnih religioznih i alegorijskih kompozicija, te većega broja zanimljivih portreta (ističu se raniji portreti, autoportret i portreti članova slikarove obitelji); romantični duh odrazuje se u slobodnoj impostaciji likova, izrazu lica, svježem potezu kista i u nekom spontanom nemiru. — Splićani<em> Petar Zečević</em> (1807—1876) i<em> Franjo Bratanić</em> (1816—1883), te njihov suvremenik, korčulanski minijaturist<em> Josip Zmajić</em>, skromni su slikari, više kulturno-hist. značenja. U okviru primitivnog i naivnog slikarskog izraza ističe se<em> Antun Barač</em> (1790—1855) svojim spontano danim akvarelima dalm. gradova i ambijenata.<br /> Glavni predstavnici akademskoga historicizma djelovali su u Zadru.<em> Franjo Salghetti-Drioli</em> (1811—1877), rimski i venec. đak, solidno poznaje zanat, ali kruto i akademski slika brojna platna s religioznim, historijskim i alegorijsko-patriotskim temama. <em>Ivan Skvarčina</em> (1825—1891), đak mletačke akademije, slika u istom duhu hist. kompozicije i brojne portrete, ali s većim slikarskim talentom; raniji su mu portreti svježiji i neposredniji, a odlikuju se i mnogim uspjelim slikarskim detaljima. Salghettijev je učenik bio Šibenčanin<em> Vicko Andrić</em> (1832—1854). U Zadru je<em> Ivan Žmirić</em> (1842—1929) nastavio — na liniji historicističkih akademskih tendencija — Salghettijevo i Skvarčinino djelo, no njegovi radovi daleko zaostaju za djelima ove dvojice.<br /> Posebno mjesto uzimaju u slikarstvu Dalmacije XIX<em> st.</em> dva stranca: <em>Vincent Poiret</em> (1813—1868) i<em> Antun Zucccaro</em> (1825— 1892). Prvi, zadojen romantičkim idejama, slika narodne nošnje, crkvene pale i portrete. Drugi, vješto, u duhu sladunjavog akademskog slikarstva, ukrašava kazališne intérieure i portretira članove pojedinih obitelji.<br /> Ovom skromnom dalm. slikarstvu XIX<em> st.</em> pridružuje se aktivnost domaćih majstora izvan domovine: zadarskoga bakroresca <em>Bartula Markovića</em> (1813—1880) u Veneciji, te<em> Petra Mančuna </em>(1803—1886) u Rimu; Mančun je u svoje vrijeme djelovao kao bakrorezac u Dubrovniku.<br /> Narodni preporod u Dalmaciji, koji kulminira u sedmom i osmom deceniju XIX <em>st.,</em> odrazio se i u slikarstvu. Idejama preporoda i uspostavljanja sve uže veze s kontinentalnom Hrvatskom zadojena je većina slikara toga vremana. To vrijedi u prvom redu za najvećega medu njima,<em> Vlaha Bukovca.</em> Njegova prva putovanja iz Pariza u Dalmaciju (početkom devetoga decenija XIX<em> st.)</em> znače u historiji dalm. slikarstva kraj jednoga i početak drugoga razdoblja.<tab>K. Plj.</tab><br /> ISTRA, KVARNERSKI OTOCI, HRVATSKO PRIMORJE. Na području Istre (hrvatski dio do rijeke Dragonje), kvarnerskih otoka i Hrvatskog Primorja poznat je malen broj spomenika slikarstva iz razdoblja od VI do XI <em>st.;</em> medu njih se ubrajaju podni mozaici u starokršćanskim bazilikama u Poreču, Vrsaru, Puli i Osoru, te jedinstveni i monumentalni zidni mozaici u porečkoj Eufrazijani. Međutim, u rasponu od poč. XI<em> st.</em> pa do druge pol. XVI<em> st. </em>nastaju u stotinjak crkava na tom području ciklusi zidnih slika koje su otkrivene bilo u tragovima bilo u više ili manje sačuvanim izvornim cjelinama (u doba baroka većim su dijelom bile prežbukane ili obijeljene). U doba kad je slika na stalku bila rijetkost, zidne su slike služile kao didaktička i dekorativna oprema crkava i kapela; one postaju brojnošću i neprekinutom tradicijom markantnim umjetničkim inventarom pokrajine. Na tlu Hrvatskog Primorja i na kvarnerskim otocima očuvani su iz romaničkog perioda fragmenti zidnih slika u Sv. Damjanu na otoku Rabu, u Sv. Kvirinu u gradu Krku, u Sv. Ivanu kod Sužana na otoku Krku, u Sv. Jurju kod Vrbnika na otoku Krku i u Sv. Lovreču na otoku Cresu, dok se ostaci gotičkih slika nalaze u Sv. Gaudenciju u Osoru, u Sv. Mariji Magdaleni u gradu Cresu i u Sv. Trojstvu u Novome, a u Rijeci se nalaze fragmenti vegetabilne dekoracije kojom je pod kraj gotike bio oslikan svod augustinske kapele. Na tome području bila je likovno najvrednija trecenteskna kompozicija »Raspeće« na zap. zidu katedrale u Senju.<br /> Pretežan dio zidnih slika nalazi se na Istarskom poluotoku. Najstarije od njih vezane su uz kolonizatorsku i umjetničku aktivnost benediktinskog reda (kompleks Sv. Mihovila nad Limom). Samim početkom XI<em> st.</em> (u doba djelovanja sv. Romualda) treba datirati ostatak slika u tada obnovljenom starokršćanskom kompleksu Sv. Mihovila; između 1028 i 1040 benediktinski je slikar, orijentiran na otonsku umjetnost, oslikao apsidu i ist. zid nove ranoromantičke opatijske crkve. Te su slike bile stilskom polaznom tačkom nešto mladima u Sv. Agati kod Kanfanara. U romaničkim slikama XII<em> st.</em> (Sv. Foška kod Peroja, Sv. Lovreč Pazenatički, Hum) nastupa izrazita bizant. komponenta posredstvom sjev. italskog i jadranskog kulturno-geografskog kompleksa. Na kompoziciji »Uzašašće« u Sv. Foški ona je više naglašena u ikonografiji (Krist na prijestolju) i u aranžmanu apostola, dok je sama forma stilski prilagođena duhu rane romantike Zapada. U Humu se bizant. komponenta očituje u ponderiranom ritmu i u plastičnom ostvarenju forme kao živom helenističkom nasljeđu.<br /> U XIII<em> st.</em> prepliću se bizant. i romanički formalni i ikonografski elementi bilo u smislu sinteza, bilo u vidu oslanjanja na heterogene predloške. To se razabire u opsežnom ciklusu u grobljanskoj crkvi u Savičentu i u kasnoj grupi radova pučke romanike (oko 1300) u seoskim crkvama srednje Istre, u Bazgaljima i Draguću. Djelomično učešće bizant. ikonografskih formula modificirano je kod toga naziranjima Zapada, a slikarski postupci i tehnika (učestalost svijetlih pozadina, jedan sloj boje, »zemljana« paleta, organsko vezivo pigmenta) ukazuju također na praksu Zapada.<br /> U XIV i prvoj pol. XV<em> st.</em> opća iradijacija tal. slikarstva prožima i Istru stilski, ikonografski i tehnološki. Opaža se, bilo u izravnom importu istaknutih kvaliteta (Rakotole, Sv. Pelagij; stariji sloj u Sv. Roku u Roču), bilo u djelima obrtnika što dolaze iz sjev. Italije (Zanigrad), iz mletačkog kraja (Sv. Antun u Žminju, Sv. Martin u Bermu) ili što žive i rade u samoj Istri. Od domaćih majstora, koje potvrđuju i arhivski izvori,<em> Cleriginus II</em> iz Kopra izvodi (oko 1400) slike u Sv. Jeleni kraj Oprtlja. Dva lokalna pučka gotičara (Butoniga oko 1400, Lindar 1409) u naivnom izrazu pretaču više stilske pobude u lokalnu materiju. Stilska nehomogenost navedenih i ostalih zidnih slika ovoga razdoblja (Kopar, Sorbar, Završje, Labinci, Šćulci, Cerovlje, Poreč, Gologorica, Gračišće, Šorići, Labin, Koromačno, Pula, Pomer) ne dopušta — u dosadanjem poznavanju gradiva — da se utvrdi postojanje regionalne razvojne linije u XIV i u prvoj pol. XV<em> st.</em><br /> U drugoj pol. XV<em> st.</em> usvajaju se tekovine tal. quattrocenta (Sv. Blaž u Svetom Lovreču Pazenatičkom; Sv. Vid u Pazu, gdje 1461 radi provincijalni mlet. majstor<em> Albert</em>; dio slika u Sv. Mariji u Oprtlju, koje izvodi<em> Cleriginus III</em> iz Kopra 1471). Sredinom stoljeća u unutrašnjoj Istri konstituira se — uz bitni udio srednjoevr. idealističkoga gotičkog »mekanog« stila (Sv. Trojstvo u Žminju) — onaj likovni tok koji će, oplođen utjecajima južnoitalskog majstora iz Sunterova kruga (Sv. Nikola u Pazinu, oko 1460) i kasnogotičkom grafikom, naći svoju regionalnu formulaciju u kastavskoj radionici (<em>Vincent iz Kastva</em> 1474 u Sv. Mariji kraj Berma,<em> Ivan iz Kastva</em> 1490 u Hrastovlju). U srodnom stilskom izrazu nastaju oko 1480 ciklusi u Dvigradu i u Sv. Mariji u Oprtlju. U njima i u radu slikara »Muke« u Vranju intenzivirat će se dekorativni grafizmi, da bi pod kraj stoljeća dosegli posljednje stilske konsekvencije u homogenom izrazu slikâ u Božjem Polju. Oko 1490 lokalna škola, ovisna o uzorima pazinskog prezbiterija, oslikava prezbiterij župne crkve u Lovranu.<br /> Tal. utjecaji, što ih ni u drugoj pol. XV<em> st.</em> nisu potpuno istisnule kontinentalne gotičke struje, opet dominiraju u XVI<em> st. </em>No sada oni znače samo grube formalne recepcije, jer lokalnu produkciju nose u XVI<em> st.</em> naivni pučki obrtnici. To su meštar <em>Anton s Padove</em>, koji radi u Draguću 1529—37,<em> Blaž iz Dubrovnika</em>, koji radi u Novoj Vasi kod Šušnjevice, te<em> Dominik iz Udina, </em>građanin Vodnjana, koji radi u Višnjanu. S njima se u likovnom ikonografskom i tehnološkom smislu rastvara i konačno gasi višestoljetna tradicija zidnih slika u Istri.<br /> Dok se glavni dio sačuvanog inventara istarskog zidnog slikarstva, napose od XV<em> st.</em> dalje, može pripisati regionalnom stvaranju, većina ostalih slika pripada importu. Od kraja XIII<em> st. </em>(Vodnjan) pa daleko u XVII<em> st.</em> (Peroj) unosi se u ovo područje bizant. ikona i ikona što ju je pod njenim utjecajem izrađivala obrtnička produkcija u Mlecima, Italiji i duž jadranskih obala. Ona je predmet kulta u crkvi i u kući (Rovinj, Vodnjan, Plomin, Cres, Lošinj, Košljun, Rab, Kampor, Supetarska Draga).<br /> Mleci, pod koje je veći dio ovih krajeva potpadao politički i ekonomski, postaju kroz naredna stoljeća glavno vrelo nabave umjetnina. U XIV<em> st.</em> bogatiji se naručitelji (samostani, gradske zborne i stolne crkve) obraćaju na radionicu<em> Paola Veneziana </em>(Vodnjan 1321, opatija sv. Lucije kod Baške na otoku Krku), a u XV<em> st.</em> na radionicu obitelji<em> Vivarini</em> (Poreč, Cres, Kampor, Rab) i<em> Jacobella del Fiore</em> (Omišalj, atribucija G. Gamulina).<br /> U XVI<em> st.</em> rade za ovo područje<em> Palma ml.</em> (Poreč, Bribir, Baška),<em> Pordenone</em> (Krk),<em> G. Porta-Salviati </em>(Savičento),<em> G. Contarini</em> (Rovinj 1574, Vodnjan 1598),<em> B. Licinio</em> (Krk),<em> B. Carpaccio </em>(Oprtalj),<em> B. d’Anna</em> (Hum, Martinšćica na otoku Cresu),<em> G. da Santacroce</em> (Bakar, Košljun, Glavotok, Porat, Pazin i vjerojatno Nerezine). Uz ova utvrđena imena neutvrđeni su slikari — pod utjecajem vodećih mletačkih majstora XVI<em> st.</em> — izradili slike za crkve u Rovinju, Savičentu, Višnjanu, Velom Lošinju, Barbanu, Krku, Rabu, Grožnjanu, Oprtlju i Roču.<br /> Pod utjecajem mletačkog slikarstva razvijaju se i slikari istarskog podrijetla, aktivni u Italiji, kao<em> Bernardo Parentino</em> iz Poreča (pod utjecajem F. Squarcionea) i<em> Giovanni del Carso-Schiavone </em>(učenik B. Carpaccia), a isto tako i oni slikari koji — prema arhivskim vijestima — žive i rade uz ostale obrtnike u istarskim gradovima (Kopar, Vodnjan, Pula). Radovi iz pokrajinskih radionica nalaze se u Savudriji, Novoj Vasi, Pomeru, Nerezinama, Svetom Jakovu na otoku Lošinju, Baški i Rabu. Osobito je bio plodan <em>Juraj Ventura</em>, rodom iz Zadra, aktivan u Kopru. Između 1580 i 1607 izradio je oltarne slike za Oprtalj, Fažanu, Višnjan, Vižinadu, Božje Polje, Vabrigu i Sveti Anton kod Dekana.<em> Marin Cvitović</em> iz Kotora radi 1599 za Vrbnik. I pučki istarski slikar meštar<em> Anton s Padove</em> — poznat po freskama — naslikao je oltarni triptih za Hum 1533.<br /> Iz XVII<em> st.</em> postoji malen broj djela izrazita kvaliteta:<em> Padovanina</em> (atribucija Sant’Angelo) u Barbanu,<em> B. Strozzija</em> u Velom Lošinju (nabavljeno u XIX<em> st.), S. Celestija</em> 1639 u Motovunu i <em>F. Solimene</em> u Labinu. Većinu oltarnih pala i sakralnih slika predstavljaju radovi botega iz Mletaka, Furlanije i iz same istarske pokrajine. U toj produkciji javljaju se i nepoznata imena kao <em>Moreschi</em> u Labinu (ciklus od 10 slika). U biskupskim dvorovima (Novigrad, Buje, Krk, Senj), kod prelata (Novigrad, Buzet, Poreč) i u kućama patricija (Poreč, Vodnjan) pojavljuju se sve češće portreti, a također i dekorativna mrtva priroda (Vodnjan). Domaćih slikara ima u Rijeci:<em> S. Petruzzi, I. Kozmina</em> i<em> I. Gladić </em>(1635—1663).<br /> Inventar XVIII<em> st.</em> orijentiran je s jedne strane neposredno prema tal. sjeveru (Mleci, Furlanija, Lombardija) odakle se naručuju djela<em> G. B. Pittonija</em> (Buje) i slikara pod njegovim utjecajem<em> (G. Paroli</em> u Labinu, anonimni u Barbanu i Savičentu),<em> M. Furlanetta</em> (Oprtalj),<em> F. Fontebassa</em> (Veli Lošinj),<em> C. Tasce</em> (Krk, Trsat),<em> G. M. Mengardija</em> (Rovinj),<em> B. Bassija</em> (Pazin),<em> B. d’ Anne </em>(Hum, Martinšćica na otoku Cresu),<em> Maggiotta</em> (Senj, danas u Puntu na otoku Krku) i G.<em> della Vecchia</em> (Buje). Iz barokne Ljubljane naručuju se slike<em> V. Metzingera</em> za Istru (Pićan) i Hrvatsko Primorje (Bakar, Rijeka, Trsat), dok slikar fresaka iz Jelovšekova kruga, možda i sam<em> F. Jelovšek</em> (po Steleu) slika zidove kapele na Kalvariji nad Mošćenicama. U opremu samostanske crkve sv. Petra u Šumi unose pavlini kontinentalni barok. Na Krku živi domaći slikar<em> F. Juriceo-Juričić</em> i radi za Bašku, Košljun i Vrbnik. Slikarica<em> T. Rechini</em> iz Poreča ostavila je radove u Poreču i Lošinju. Aktivni su i pučki obrtnici, koji dekorativno oslikavaju drvene tabulate seoskih crkava (Beram, Trviž).<br /> U prvoj pol. XIX<em> st.,</em> nakon propasti Mletačke republike i Napoleonovih poraza, Istra s Hrvatskim Primorjem i otocima ulazi u sklop Habsburškog carstva. Neposredni udio mletačkog umjetničkog stvaranja u monumentalnoj slici je neznatan. Za crkvu Velog Lošinja rade oltarne pale<em> F. Hayez</em> 1808,<em> L. Querena</em> 1810 i<em> L. Cossa</em> 1881, a za Labin<em> N. Schiavoni</em> 1832. Posredno, putem školovanja, mletački šturi akademizam oblikuje provincijske slikare u Istri (<em>I. Corner</em> iz Motovuna,<em> V. Trevisan</em> iz Vodnjana). Oni opremaju oltare novih ili obnovljenih crkva po selima. U Rijeci i Hrvatskom Primorju povremeno rade domaći slikari<em> F. Colombo, F. Pauer, A. Angelović</em> i<em> I. Simonetti</em> (portreti, oltarne slike) školovani u Italiji (Venecija, Firenca, Rim), te autodiktat<em> J. Kirin. </em>U trgovačkim i kapetanskim kućama gradova u procvatu (Bakar, Lošinj, Rijeka) ima više portreta što ih kapetani donose s putovanja iz Francuske, Italije, Venecije i Trsta, ili ih na povremenim boravcima izrađuju strani slikari iz Austrije i Italije. Putujući slikari crtaju i slikaju pejzaž i vedute naselja (<em>A. Tischbein, A. Selb, F. Jaschke, I. Zasche, L. Butti i</em> dr.).<br /> <em>OPREMA LATINSKIH I GLAGOLJSKIH RUKOPISA.</em> Lik. oprema srednjovj. liturgijskih kodeksa ovoga područja seže u najstarijim sačuvanim djelima u XI<em> st.:</em> latinski evanđelistar benediktinaca iz Osora (sada u Vatikanskoj biblioteci) ima minijature i inicijale rađene u maniri montekasinskog skriptorija.<strong><br /> </strong>Iz XII i XIII<em> st.</em> preostali su samo fragmenti (Poreč, Labin, Rab, Košljun); u kaptolima i samostanima (Košljun, Osor, Kampor, Rab) čuvaju se rukopisne liturgijske knjige XIV i XV<em> st.</em> Dok su one skriptorskom i slikarskom kulturom neposredno povezane sa širim kulturno-geografskim krugom lat. Zapada, iluminirani glagoljski rukopisi Istre i Hrvatskog Primorja (Beram, Draguć, Vrbnik, Senj, Novi) uže su vezani uz tlo i hrv. etničku i društvenu sredinu. U njihovoj lik. opremi sudjeluje ponajviše sam pisar, rjeđe i slikar-minijaturist. Glagoljski pisar, crtač inicijala i rubnih ukrasa, jest konzervativan. Nosilac je tradicije koja u strukturi inicijala čuva arhaične paleografske oblike, a u dekoraciji preoblikuje i spaja izabrane elemente heterogena podrijetla, što su se od ranog Srednjeg vijeka do gotike ukrštavali na Balkanu i Jadranu. Slikar-minijaturist glagoljskih kodeksa, naprotiv, prati razvoj iluminacije lat. kodeksa. Njegovi predlošci u XIV i XV<em> st. </em>većinom dolaze iz Bologne, Ferrare i Mletaka, a rjeđe iz srednje Evrope. Skriptorski glagoljski centri nalazili su se u Krbavi, na krčko-vinodolskom području, u Senju i srednjoj Istri.<tab>B. F.</tab><strong><br /> </strong>KONTINENTALNA HRVATSKA. Na prostoru kontinentalne Hrvatske bio je razvoj slikarstva — jače nego u ostalim lik. umjetnostima — zbog općih teškoća diskontinuiran, a uslijed utjecaja iz različitih evr. centara nehomogen. Unatoč ovim nepovoljnim faktorima slikarstvo prati i odrazuje — premda često u znatnoj retardaciji — sve glavne faze kroz koje je prolazilo evr. slikarstvo u svom razvoju počevši od doba antike.<br /> <em>ANTIKA.</em> Najstarije poznate primjerke slikarstva na području kontinentalne Hrvatske predstavljaju freske i mozaici iz razdoblja Rimskog carstva. Po opsegu i kvaliteti ističu se nedavni nalazi fresaka u iskopinama ant. kupelji (I—IV<em> st</em>.) u Varaždinskim Toplicama s uobičajenim kasnoant. iluzionističkim arhitektonskim dekorom (cvjetovi i mitol. likovi). Značajne su i freske mauzoleja II<em> st.</em> otkopanog u posljednje vrijeme u Zagrebu (Držićeva ul.); njihov dekorativni sadržaj obuhvaćao je, osim uobičajenih arhitektonskih i geometrijskih oblika, biljne vitice, stabla u pejzažu i životinje (jelen). Ove zagrebačke freske imaju bijeli fond, jednako kao i neki ulomci fresaka iz Siska, dok se drugi sisački fragmenti po svom tamnom fondu s cvjetnim motivima (IV<em> st.)</em> približavaju freskama u Varaždinskim Toplicama. Skromniji fragmenti potječu iz Osijeka (bijeli fond), Štrbinaca i Šćitarjeva. Nedavni nalaz dječjega groba u Vinkovcima (IV<em> st.)</em> pokazuje također dekorativne elemente vitica i geometrijskih motiva. Najveći mozaik (pored manjih u Topuskom, Štrbincima, Osijeku, Sisku i Stenjevcu) nađen je u Benkovcu (potječe iz vremena poslije IV<em> st.);</em> pokrivao je pod svojim krupnim kockama složenim u geometrijske motive.<br /> <em>SREDNJI VIJEK.</em> U vezi s organizacijom crkve u kontinentalnoj Hrvatskoj potkraj XI<em> st.</em> stoji nekoliko kodeksa koji, uz plašt kralja Ladislava, predstavljaju na tom području jedine poznate spomenike slikarstva toga vremena. Doneseni iz Ugarske ti vrlo vrijedni kodeksi, pisani u Francuskoj ili nastali u Ugarskoj prema starijim predlošcima iz sjev. Francuske (D. Kniewald), odrazuju tadašnju kulturnu orijentaciju Ugarske prema Francuskoj.<br /> U Francuskoj je nastala najstarija Biblija zagrebačke katedrale, pisana u VIII<em> st.</em> za Radona, opata crkve St-Waast u Arrasu (danas u Bečkoj nacionalnoj biblioteci). Prema starijem karolinškom predlošku iz opatije Fontenelle (St- Wandrille) pisan je 1073—92 Sakramentarij sv. Margarete (Metropolitana u zagrebačkoj Sveučilišnoj knjižnici, MR 126), namijenjen benediktinskom samostanu kod Somogyvára, a već 1094 (kao i Radonova Biblija) donesen u Zagreb. U skladu sa starijim karolinškim predlošcima, inicijali sakramentarija ukrašeni su geometrijskim likovima, biljnim viticama i zmijama. Na starije predloške upućuje i ukras Evanđelistara (Metropolitana, MR 153) iz XI<em> st.:</em> likovi evanđelista s glavama njihovih simbola. I perom crtani inicijali Benedikcionala (Metropolitana, MR 89) odaju karolinške predloške među kojima je ikonografski zanimljiv, kao relikt antike, motiv školjke. Tal. podrijetlo pokazuju dva rukopisa za koje se ne zna, kada su dospjeli u Zagreb. To je beneventanski Misal XI— XII<em> st.</em> i toskanski Pasional XI<em> st.</em> kojega je jedan dio ispisao splitski đakon<em> Majo </em>(Metropolitana, MR 164).<br /> Osobito su rijetki spomenici romaničkog slikarstva. Od tri sačuvana iluminirana rukopisa samo se za Misal pisan u Njemačkoj u poč. XIII<em> st.</em> (Metropolitana, MR 70) zna da je bio u upotrebi u zagrebačkoj katedrali već potkraj XIII<em> st.</em> Za ostala dva, za rukopis donesen iz Ugarske (Metropolitana, MR 124) i za Brevijar sv. Justine (Metropolitana, MR 72) pisan u Padovi u prvoj pol. XIII<em> st.,</em> ne zna se kada su dospjeli u Zagreb.<br /> U trećoj četvrtini XIII<em> st.</em> nastaje u Zagrebu, u sakristiji katedrale, prvi veliki ciklus zidnih slika. Po svojim stilskim značajkama pripisuje se anonimnom tal. majstoru iz srednje Italije. Obuhvaćao je na ist. stijeni velik prikaz »Posljednjeg suda«, na jedrima svodova likove patrijarha i apostola, u lunetama crkvene oce a na stijenama osnivače ugar. crkve (Emerik, Ladislav, Stjepan) i osnivače redova (sv. Franjo i sv. Dominik). Možda su iz istog vremena bile i slike (spominje ih I. K. Tkalčić) iznad katedralne sakristije s prizorom Isusova rodoslovlja, kao i ulomak natpisa što se sačuvao u apsidioli kapele sv. Marije, također u zagrebačkoj katedrali. Romaničke arhaizme zadržavaju, još u XIV<em> st</em>., freske u romaničkoj crkvi u Lovčiću s nizom frontalno postavljenih likova apostola i s likom donatora feudalca, pa fragmenti fresaka u Sv. Jurju u Belcu (Krist, Ivan Krstitelj).<br /> Četrnaesto stoljeće predstavlja za kontinentalnu Hrvatsku jedno od najbogatijih razdoblja njezina starog slikarstva. Zidne slike sačuvane ili poznate iz izvora, brojni crkveni kodeksi i tekstil visoke kvalitete, većinom tal. podrijetla, dokaz su žive slikarske aktivnosti. U to se vrijeme prvi put javljaju u izvorima i imena nekih slikara koji borave u Zagrebu:<em> Pavao</em> (1355—89),<em> Stjepan </em>(1356),<em> Dominik</em> »pictor Gallicus« (1382),<em> Jansen.</em> Od dosada poznatih zidnih slika XIV<em> st.</em> većina je pripadala tal. trecentu — školama sjev. Italije. Od tih su najbolje sačuvane freske u kapeli sv. Stjepana u nadbiskupskom dvoru u Zagrebu; pripisuju se krugu iz Riminija a sadržavaju i nekoliko zanimljivih ikonografskih detalja u prizoru dispute u hramu, u kompoziciji, Krista u slavi, te u rasporedu evanđelista i proroka. Gornjotal. trecentu (sijenski krug) pribrajaju se i uništene freske na stupu Sv. Marka u Zagrebu, koje su prikazivale oltarnu sliku »Marija s Isusom« okruženu sveticama. Trecenteskne su bile i slike u apsidioli Marijine kapele u zagrebačkoj katedrali od kojih se sačuvao samo dio kozmatesknog uzorka. I za urušenu kapelu Medvedgrada spominje se u izvorima da ju je oslikao neki tal. majstor. Izvan Zagreba, krugu tal. trecenta pripadaju djelomično otkrivene freske u brodu župne crkve sv. Breka na Kalniku (likovi redovnika i nekog svetog biskupa; vrlo zanimljiva kompozicija smrti sv. Petra Mučenika). Ove vrlo kvalitetne slike nastale su potkraj XIV<em> st.</em> u duhu lombardijskog slikarstva, a vezane su, možda, uz donaciju kralja Ludovika I. Trecenteskne elemente sadrže i freske u Sv. Heleni kraj Čakovca s djelomično otkrivenim likom nekog svetog pape (Grgura?) i freske u brodu Sv. Jurja u Belcu s likovima franc. svetaca Martina i Benignusa (ovoga ne poznaju alpski krajevi); nastale su vjerojatno na prekretnici XIV i XV<em> st.</em> Možda jedino donji sloj fresaka u Sv. Jakovu na Očuri upućuje na pripadnost alpskom krugu.<br /> Talijanskog su podrijetla u to vijeme i gotovo svi iluminirani kodeksi (Metropolitana) biblijskog, filozofskog i kanonskog sadržaja te dvije knjige »Zlatne legende«; za većinu se tih rukopisa, nažalost, ne zna da li su u XIV<em> st. </em>već bili u Zagrebu. Iako sakralni po svojoj namjeni, mnogi od tih kodeksa ne služe više isključivo crkvenom obredu (zato im i nema traga u službenim inventarima) nego i upotrebi pojedinaca. Velik broj raskošno ukrašenih kodeksa odaje nove naručioce iz krugova bogatog crkvenog i svjetovnog plemstva (npr. redovnik Alfucije piše u Avignonu 1339 Pontifikal za zagrebačkog biskupa Jakova, Metropolitana, MR 163); ono ih je za svoje potrebe već i gotove kupovalo u sitnoslikarskim radionicama. Osim širokog kruga gornjotal. minijatura (bolonjske, lombardijske, emilijske grupe) pojavljuju se i minijature pariške radionice (Svečana Biblija zagrebačke katedrale, Metropolitana, MR 159) ili češ. skriptorija pod franc. utjecajem (Pontifikal koji je za zagrebačkog biskupa Nikolu Babonića pisao Wyriandus da Wratislawia 1350, Metropolitana, MR 25). Jedini primjerak štafelajnog slikarstva koji bi mogao biti iz XIV<em> st.</em> jest slika na dasci s likom Marije u župnoj crkvi u Vidovcu, možda kopija slike u Maria Zellu (A. Horvat). Iz XIV<em> st.</em> potječu i neki fragmenti tekstila u riznici zagrebačke katedrale (humerale biskupa Kažotića s vezenim likovima apostola).<br /> Slikarstvo u XV i XVI<em> st.</em> nije više toliko vezano uz različite inozemne centre i ne pokazuje tako visoku kvalitetu kao slikarstvo ranijih stoljeća, ali ima znatno širi radijus i poznat je veći broj spomenika. Dominiraju freske: ima oko 32 lokaliteta na kojima su nađeni tragovi ili se spominju zidne slike. Ti se lokaliteti grupiraju na potezu feudalnih posjeda Zrinskih i Frankopana (Brinje, Oštarije, Ozalj, Volavje, Petrovina), u široj okolici Zagreba kao kulturnog centra (Susedgrad, Vrhovčak, Prozorje, Križevci, Kalnik, Gora),u basenu Hrvatskog Zagorja (Križ-Začretje, Krapina, Taborsko, Očura, Marija Gorska, Martinšćina, Belec, Zajezda, Lepoglava, Bednja), na području Međimurja (Štrigovo, Martin na Muri) i širom Slavonije (Bijela, Rudina, Požega, Kamengrad, Ružica, Glogovica, Rokovci, Vočin, Ratkovica). Sve one pokazuju osnovna obilježja »internacionalne gotike« koja izuzetno poprima šire crte alpske umjetnosti (drugi sloj fresaka u Sv. Jakovu na Očuri, kasnogotičke freske iz Sv. Nikole u Krapini). Naročito se teško, zasada, može ocijeniti slavonski krug slika koje su poznate ili tek po neznatnim detaljima ili po škrtim arhivskim podacima. U drugoj pol. XV<em> st.</em> surađuju na opremi crkvenih intérieura i domaći majstori (Marija Gorska, Martinšćina); njihov je rad osobito čest na prijelazu u XVI<em> st.</em> i u prvoj pol. XVI<em> st.</em> (Volavje; Marija Gorska, vanjska stijena; Kalnik, župna crkva sv. Breka, svetište; trijem župne crkve u Bednji). Unatoč ograničenoj skali boja — crna, zemljanocrvena i oker — slikari pokazuju smisao za dekoraciju, slobodu izražavanja i imaginacija, više naivnu nego suptilnu, ali nikad grubu kao npr. u alpskom području ili na Sjeveru.<br /> Sve raskošnija oprema kodeksa (Misal Dominika Kálmáncsehija iz radionice kralja Matije u Budimu, 1481) orijentira se potkraj XV<em> st.</em> i na domaće radionice. Najznačajnija je ličnost u Zagrebu<em> Hans Alemanus</em> (oko 1480) koji je ukrasio minijaturama u duhu južnonjem. predložaka Misal čazmanskog prepošta Jurja de Topusko (Metropolitana, MR 170) i Misal u riznici zagrebačke katedrale (br. 354). Pripisuju mu i Antifonarij biskupa Oswalda (Metropolitana, MR 10). Jači utjecaji renesanse zapažaju se u kodeksima iz početka XVI<em> st.</em> (Antifonarij zagrebačke stolne crkve; Metropolitana, MR 1). — Minijature drugog dijela svečanog misala Jurja de Topusko pripisuje se<em> Juliju Kloviću</em> koji je između 1524 i 1526 boravio u Budimu. Krugu budimske radionice pridaje se renesansna ilustracija u zagrebačkom Misalu br. 355.<strong><br /> </strong>Od slika na dasci ističu se dva »Raspeća«, jedno (iz 1500) u sakristiji zagrebačke katedrale s tal.-alpskim elementima, i drugo, veliko »Raspeće« u kapeli u nadbiskupskom dvoru u Zagrebu iz poč. XVI<em> st.</em> s jakim sjevernjačkim elementima. Iz 1522 je slika »Marija s Isusom« na pokrajnom oltaru župne crkve sv. Marije u Vratišincu koju je signirao majstor<em> P. Paul.</em> Po kompoziciji je također renesansna slika Marije u župnoj crkvi u Kutjevu (A. Horvat). Gotičko-renesansna je po motivima i jedina poznata profana slika iz toga doba s temom dvorske svečanosti (danas u Muzeju Slavonije u Osijeku). Iako se zagrebačkom majstoru <em>Baptisti</em> — koji je djelovao u Furlaniji u drugoj pol. XV<em> st. — </em>u domovini izgubio trag, njegova pojava ipak svjedoči o aktivnosti domaćih slikara i izvan granica Hrvatske. — Iz kraja XV i poč. XVI<em> st.</em> sačuvalo se više primjeraka vrlo lijepog veziva s likovima svetaca ispod baldahina (riznica zagrebačke katedrale, župna crkva u Glogovnici).<br /> <em>BAROK.</em> Osim na nekoliko slika i kodeksa, koji pokazuju izrazitija renesansna obilježja i time sve što je od renesanse preostalo, barokno se slikarstvo nastavlja na široko nasljeđe kasne gotike. Mohačka katastrofa, prekinuvši kontinuitet razvoja, odrazila se dubokom pasivnošću, padom kvalitete i kvantitete slikarstva u XVII<em> st.</em> Umjesto fresaka dolazi, u prvoj pol. XVII<em> st.,</em> na prvo mjesto štafelajno slikarstvo: to su portreti uglednih obitelji koji ujedno predstavljaju prvu veću skupinu radova profanog slikarstva u kontinentalnoj Hrvatskoj; autori su im uglavnom nepoznati (portreti Zrinskih). U crkvama se pojavljuju oltarne slike, većinom djela slovenskih majstora (izuzetak je slika Marije u zagrebačkoj katedrali sa signaturom<em> Bononija</em> iz 1610), pa se tako alpski manirizmi šire po hrv. krajevima. Ljubljanski slikar<em> E. Wolf</em> slika za crkvu sv. Katarine u Zagrebu 1633;<em> Ivan Maurer,</em> također iz Slovenije, radi u toj crkvi 1656;<em> Ivan Geigenfelder</em> iz Novog Mesta također slika u crkvi sv. Katarine 1659;<em> Ivan Geiger</em> iz Novog Mesta slika 1682 u crkvi sv. Franje Ksaverskog u Zagrebu. Potkraj XVII<em> st.</em> javlja se i ime domaćeg zagrebačkog slikara<em> Bernarda Bobića,</em> autora krilnog oltara sv. Ladislava zagrebačke katedrale i nekih oltarnih slika u Sv. Katarini u Zagrebu. On unosi u crkveno slikarstvo pompozne hist. teme. Bogata skala toplih zasićenih tonova njegove palete i upravo impresionistički potezi kista naveli su neke autore da ga povežu s Italijom. U posljednjoj četvrtini XVII<em> st.</em> pojavljuje se i nekoliko skromnih ciklusa zidnih slika: na svodovima broda crkve sv. Jurja u Belcu naslikani su pastoznim potezima kista u žutoj, crvenoj i crnoj skali prizori iz Kristove muke (1674); otprilike u isto vrijeme, s istom temom i sličnom skalom boja, nastale su i zidne slike u demoliranoj kapeli u Božjakovini. U kapeli Patačić-Ručić franjevačkog samostana u Zagrebu pojavljuju se na freskama sa sakralnim temama (legende iz života sv. Franje i njegov navodni dolazak u Zagreb) po prvi put i pejzaži (1683). Blize ovima možda su i slike u crkvi bivšega franjevačkog samostana u Remetincu. Iz arhivske se građe saznaje, da su stropovi većine crkava bili u to vrijeme oslikani. Jedini je iz toga vremena ostao sačuvan tabulat broda crkve sv. Lovre u Lovrečanu (1666), koji u kasetama varira kasnorenesansne motive anđeoskih glavica okruženih listovima.<br /> U to vrijeme razvija se potražnja za tekstilnim proizvodima umjetničkog obrta. Uvoze se flam. tapiserije (npr. tri velika gobelina iz druge pol. XVII<em> st.</em>, nekoć u gradu Zrinskih u Čakovcu, sada u Muzeju za umjetnost i obrt u Zagrebu), a osim toga osnivaju se veziljske i čipkarske radionice. Veziljsku radionicu u Zagrebu vodio je <em>J. W. Stoll;</em> osim nekoliko paramenata najljepši je predmet ove radionice veliki reljefno vezeni sarkofag »Božjega groba« (1659) u riznici zagrebačke katedrale. Potkraj XVII<em> st.</em> iluminirano je nekoliko kodeksa minijaturama s mnogo folklornih elemenata (»Passionale Croaticum« iz 1683; kantual zagrebačke katedrale pisan 1686); u doba biskupa Mikulića dopunjeni su kodeks Jurja de Topusko kao i antifonarij biskupa Oswalda minijaturama<em> Ivana Prebičevića</em> iz 1670. Kao nova osebujna tehnika pojavljuje se u XVII<em> st.</em> vrsta podnog mozaika, izvedenog od okomito položenih ovećih bijelih i crnih potočnih oblutaka, koji sačinjavaju različite ornamentalne figure i grbove (podovi u klanječkim Novim Dvorina u i Križovljangradu, početak XVII<em> st.).</em><br /> U XVII<em> st.</em> — s izuzetkom zidnih slika manastira Orahovice iz prekretnice od XVI na XVII<em> st.</em> — pojavljuju se u kontinentalnoj Hrvatskoj prvi radovi srpsko-bizant. slikarstva. To su prestone ikone prvog ikonostasa u Orahovici, rad<em> Savatija Krabulića</em> (poč. XVII<em> st.). </em>Iako se on nastoji pridržavati ustaljenih bizant. tradicija, kod njegovih se radova već mogu zapaziti stanovite pozajmice iz zap. umjetnosti. Mnogo je stroži u pridržavanju bizant. tradicija <em>Ostoje Mrkojević</em> koji je radio u Slavoniji.<br /> U XVIII<em> st.</em> slikarstvo kontinentalne Hrvatske postizava ponovo velik uspon, jednako na području profane i pučke umjetnosti kao i u okviru crkvenog slikarstva. Svjetovno slikarstvo i dalje predstavlja u prvom redu velik broj portreta koje izrađuju različiti strani majstori. Pod utjecajem austr. baroka ukrašuju se zidnim slikama dvorane i dvorske kapele; alegorijska zidna slika u nekadašnjem gradu Zrinskih u Čakovcu s prizorom Atene i Herkula u borbi s lavom iz prve pol. XVIII<em> st.;</em> iluzionističke slike u ovalnoj dvorani dvorca Bistra nastale oko sredine XVIII <em>st.</em> Više ih ima iz druge pol. XVIII<em> st.</em>; svodne slike s mitol. prizorima i alegorijama u dvorcima Gornje Oroslavje, Donje Oroslavje, Lobor i Ludbreg, te izvanredno svježe u boji i crtežu zidne slike u dvorcu Miljana s astrološkim temama pod zodijakalnim znakovima; velika dvorana dvorca Brezovice oslikana hist. temema iz Sedmogodišnjeg rata.<br /> Sakralna umjetnost baroka u XVIII<em> st.</em> odvija se u tri glav. smjera: oficijelna umjetnost katoličke crkve, oficijelna umjetnost srpsko-bizant. i odrazi ovih dvaju pravaca u folkloru. U katoličkim crkvama pojavljuju se zidne slike: arhitektonski iluzionizam unosi u njihov prostor <em>Giulio Quaglio</em> koji je radio iluzionističke slike u slov. crkvama. On 1721 ukrašuje svodove crkve sv. Katarine u Zagrebu; pomažu mu njegov učenik<em> Franjo Jelovšek</em> i <em>Rudolf Quaglio. Franjo Jelovšek</em> slika sredinom XVIII <em>st.</em> u franjevačkoj crkvi u Samoboru, a njegov sin<em> A. Kristofor </em>izvodi oltarnu fresku u crkvi sv. Katarine u Zagrebu. Izvan Zagreba, u freskama crkve u Gornjem Križu kraj Bjelovara, u župnoj crkvi u Gradecu i u zavjetnoj crkvi Marije Koruške kraj Križevaca, dekorativni elementi i kompozicije još su u okvirima eklektičkog idealizma. Međutim, pavlinski samostan u Lepoglavi postaje jači slikarski centar od Zagreba.<em> Luka Marggraff</em> iz Bamberga slika portrete pavlina; spominju se još i slikari<em> Franjo Bobić</em> i <em>Gabrijel Taller</em>, ali sve ih nadvisuje invencijom i znanjem<em> Ivan Ranger.</em> Osim sudjelovanja u dekoriranju korskih klupa u Lepoglavi i varaždinskoj župnoj crkvi, Ranger se prvenstveno istakao svojim ciklusima zidnih slika gdje se usred bujnog stupovlja i terasa pojavljuju svetački prizori s mnoštvom anđeoskih glavica usred oblaka: freske u župnoj crkvi i samostanu u Lepoglavi, iluzionističke slike na svodovima i zidovima crkve sv. Jurja u Purgi, sv. Ivana u Gorici kraj Lepoglave, sv. Jelene u Ivanečkoj Kamenici, župnoj crkvi u Belcu, župnoj crkvi u Donjoj Voći, franjevačkoj crkvi u Krapini, franjevačkoj crkvi i apoteci u Varaždinu, crkvi sv. Jeronima u Štrigovu, u crkvi u Remetama i župnoj crkvi u Križevcima. Sredinom XVIII <em>st.</em> djelovao je varaždinski slikar <em>Blaž Gruber</em> (svodovi sakristije pavlinske crkve u Varaždinu; njegovo djelo bit će i slika Marije Lauretanske koja se spominje u međimurskoj crkvi sv. Jurja na Bregu); iz istog su vremena — razrađene u strogom arhitektonskom iluzionizmu — zidne slike u kapeli sv. Stjepana u Zagrebu, u župnoj crkvi u Brezovici i franjevačkom samostanu u Čakovcu; njihovi autori nisu poznati. U trećoj i u posljednjoj četvrtini XVIII <em>st.</em> dominantni je slikar fresaka u ovim krajevima<em> Anton Lerhinger</em> iz Rogateca, koji vješto primjenjuje Rangerov manirizam osobito u dekorativnim detaljima. On oslikava 1772 zavjetnu crkvu Marije Jeruzalemske na Trskom vrhu. Njegovoj djelatnosti pripisuju se (A. Deanović) i freske na svodovima župne crkve u Hrašćini (preslikane) i kapele sv. Triju kraljeva u Kominu, oltarna slika i svod kapele dvorca u Gornjoj Stubici; oslikavanje crkve sv. Ivana u Zagrebu izveo je s<em> A. Arherom</em> u posljednjem deceniju XVIII<em> st.</em> Poslije toga razdoblja možda mu se mogu pripisati, na žalost gotovo sasvim preslikane, freske u župnoj crkvi u Stupniku. Blize su Lerhingeru, ali kvalitetnije od njegove rane faze, slike u župnoj crkvi u Taborskom. Suvremenik je Lerhingerov, a i bliz mu po koncepciji,<em> Josip Görner</em> koji oslikava 1779 župnu crkvu Marije Snježne u Kutini, zatim nepoznati majstor oltarne slike u župnoj crkvi u Bednji (1783); kvalitet pokazuju i zidne slike kapele u Markuševcu. Osim spomenutih slika, još poneke freske s kraja XVIII i prve pol. XIX<em> st.</em> održavaju iluzionističke arhitektonske koncepcije (kapela u Kuzmincu 1777, župna crkva u Martijancu 1775, župna crkva u Koprivničkom Kuzmincu, kapela sv. Marije u Legradu, župna crkva u Segetecu, kapela Imena Isusova u Češljakovcima, župna crkva u Gaju i crkva u Goli kraj Koprivnice). Po arhivskim podacima oslikao je svetište župne crkve u Nedelišću<em> Mojsije Belli</em> iz Milana 1814.<br /> Osim fresaka postoji veoma velik broj oltarnih slika koje još nisu obrađene. Na njima se češće pojavljuju imena:<em> Gabro Daller </em>(Karlovac), slov. slikari<em> Danijel Savoye, Valentin Metzinger</em> (Sv. Katarina, Zagreb; franjevački samostani u Karlovcu i Samoboru), <em>Fortunat Bergante Anton Cebej, A. Keller, I. Berger</em> (župne crkve u Gaju i Velikoj),<em> I. Mertz</em> i<em> M. Schiffer.</em> — Osobito su brojni radovi u tekstilu iz XVIII i poč. XIX<em> st.</em> sačuvani u crkvama, samostanskim zbirkama i kapelama; najljepši primjerci nalaze se u riznici zagrebačke katedrale, Dijecezanskom muzeju i u Muzeju za umjetnost i obrt u Zagrebu. Od gobelina ovog vremena zanimljivi su oni koji se nalaze u nadbiskupskom dvoru u Zagrebu s temama godišnjih doba (rad <em>Charlesa Mitéa</em> iz 1698 —1710). U pavlinskim samostanima pišu se i dalje kodeksi ukrašeni rustičnim inicijalima s arhajskim ukrasima (Procesional, Gradual; Pasional iz 1763 pisao je pavlin<em> Pepelko).</em><br /> I srpsko-bizant. umjetnost u ovim krajevima doživljava u razdoblju baroka najveći uspon. Osim službenog pravca sa strogim pridržavanjem bizant. predložaka kakav određuju monasi (ikone manastira Komagovine), a koji je dominantan još u prvoj četvrtini XVIII<em> st.,</em> pojavljuju se još dva smjera koji odražavaju živu sklonost za prihvaćanje lik. elemenata sa Zapada. Jedan se smjer očituje u isprepletanju baroknih elemenata s bizant. tradicijama. Najznačajniji radovi tog smjera nastali su u ist. Slavoniji sa središtem u Osijeku; onamo su dolazili brojni vojvođanski majstori koji su svojim baroknim elementima, infiltriranim u tradicionalni bizant. način, stvorili posebnu grupu. Njoj je pripadao i<em> Joakim Marković</em> iz Vojvodine koji je sredinom XVIII<em> st. </em>izradio za crkvu sela Plavšinca dvije svjetovne kompozicije s temom o dobivanju privilegija. U Slavoniji je radio udomaćeni ohridski majstor<em> Jovan Četirević Grabovan</em> (Veliki Poganac, 1779; Gudovac, 1780; Pavlovac, 1783). U osječkom području djelovao je i <em>Janko Halkozović</em> iz Novog Sada (Opatovac, 1772; Vukovar?), te<em> Stefan Tenecki</em> (Markušica) i<em> Gligorije Jezdimirović s Jovanom Izajlovićem.</em> Potkraj XVIII<em> st.</em> očituje se, kao drugi smjer, sve veća orijentacija slikara ove grupe prema Beču: majstori su toliko rutinirani u lik. izrazima zap. umjetnosti da slikaju i za katoličke crkve. U Beču se školovao<em> Mojsije Subotić</em> (ikonostas u Velikim Bastajima 1785),<em> Dimitrije Popović</em> (ikone u Velikoj Gradiški; spominje se da je radio i za katoličke crkve),<em> Dimitrije Bačević </em>(Bijelo Brdo),<em> Teodor Ilić Češljar</em> (Pakrac). Barokni elementi koji dolaze posredno, importima iz Rusije, manje su svježi i kvalitetni: to su ikone kijevske škole koje ovdje širi<em> Simeon Baltić</em> (radovi <em>Vasilija Romanoviča</em> iz Ukrajine: kostajnički ikonostas, ikonostas iz Drenovca 1758). U takvim okvirima kreće se i gomirska škola; njezini utjecaji prelaze i u Liku a tu im se u folkloru gubi trag.<br /> Elementi barokne umjetnosti sve jače infiltriraju i pučku umjetnost. Bogati dekorativni ornamenti s motivima cvjetnih vitica nameću se domaćim majstorima koji ih preoblikuju ukrašujući veziva i unutrašnjosti drvenih crkava. Isprva su to debeli teški listovi, gotovo gotički savijeni, kojima se pretrpavaju renesansno koncipirane kasete stropova, aplicirani i na stijene (Lijevi Štefanjki 1735), ili imaju u svom središtu plodove i cvjetne čaške (Poljana, Sv. Duh; Velika Mlaka). Razigrana mašta domaćih majstora ispunjava ih naivno crtanim pticama (Drenčina). U vegetabilni repertoar ukrasâ ulaze kasnije sve kompliciraniji elementi zrelog baroka (kartuše, medaljoni) u kojima se pojavljuju i figuralne kompozicije (Velika Mlaka, Lekenička Poljana); na kraju se pojavljuju i komplicirani motivi »rocaille«, girlande i amoreti (Bok, Sv. Petar). Na isti način i s jednakim elementima vegetabilne stilizacije bile su ukrašene drvene pravoslavne crkve, koje su velikim dijelom stradale za okupacije; osobito zanimljiva bila je spaljena crkva u Hajtiću s kasnorenesansnim motivima. Od preostalih zadržale su vegetabilni ukras crkve u Majskoj Poljani, Rastovcu i Donjoj Kovačici. U XIX<em> st.</em> pojavljuju se i ikone na staklu (Vukovar, Šnjagović).<tab>A. De.</tab><br /> <strong>Od Narodnog preporoda do prekretnice stoljeća.</strong> Hrvatski preporod u prvoj pol. XIX<em> st.,</em> iniciran od predstavnika naprednoga plemstva i afirmiranoga građanstva, stvorio je preduvjete i za procvat umjetničkog života koji će se nešto kasnije pojaviti u lik. prvijencima domaćih majstora. Skromne narudžbe slika, koje su bile gotovo redovito ograničene na portret dokumentarnog karaktera i umjetničko-obrtne naravi, zadovoljavaju strani slikari (Talijani, Francuzi, Nijemci, Česi, Slovaci i dr.), koji se tada udomaćuju u našim stranama a dijelom i pohrvaćuju. U stilskom pogledu dominantan je klasicizam, zapravo njegov derivat bidermajer, a znatan broj solidno izvedenih portreta domaćih feudalaca i građana daje vjernu sliku tih društvenih slojeva. Pored radova anonimnih majstora sačuvali su se vješto slikani portreti <em>Wilyja Mosesa </em>iz Varaždina i<em> Matije Brodnika </em>(?—1845) koji djeluje u Zagrebu i Karlovcu. Slovenac <em>Mihael Story</em> (1803—1871) osnovao je u Zagrebu prvi slikarski atelier (oko 1848) u kojem su nastali brojni portreti i religiozne slike, izvedeni u maniri bečke škole. Od njegovih osrednjih reprezentativnih portreta, koji odišu ukočenim dostojanstvom, izdvajaju se pojedini realistički koncipirani radovi trajne vrijednosti (portret S. Vraza). Portret u duhu empirea ostvaruje <em>Friedrich Lieder </em>(1780—1859). Opus Slovaka <em>Ivana Zaschea</em> (1826—1863) pokazuje kultiviraniji ukus, spretniji aranžman i vanrednu tehničku vještinu. Dok su mu portretni radovi bez dublje izražajnosti, male se pejzažne studije i skice iz Like odlikuju neposrednošću izraza i svježim realizmom.<br /> Početak je suvremenog likovnog razvitka hrv. umjetnosti vezan uz ličnost i djelo<em> Vjekoslava Karasa</em> (1821—1858), prvoga domaćeg slikara sa sistematski stečenom lik. naobrazbom; njegov rad u domovini ostaje međutim bez snažnijeg odjeka. Njegova su izražajna sredstva formirana pod dominantnim uplivom nazarenaca Overbeckova kruga (»Majka izlaže Mojsija na obalu rijeke«, »Rimljanka s lutnjom«) i tal. klasicizma i romantizma (»Menada«). Najvredniji dio Karasova opusa sačinjavaju portreti, na kojima je majstorski fiksirao suštinske crte fizionomije i tako ostvario prvi psihološki portret našeg čovjeka (supruzi Ana i Mijo Krešić). Puni unutrašnje snage i ljepote, koja je iznad dopadljivosti i virtuoznosti, ti portreti izdižu Karasa iznad njegova vremena i stavljaju na čelo hrv. slikarstva XIX <em>st.</em> — Doba apsolutizma i nagodbeni period karakterizira »zapretana i neiživjela romantika« (Babić). Politički se život odvija u znaku romantičkog zanosa za hrvatsku povijest, a iz toga se rodila potreba za likovnim prikazima i ilustracijama iz naše prošlosti. U okviru ovih realizacija nisu ostvarene trajne likovne vrijednosti, ali je narativnost, patetika i teatralnost tih djela odgovarala ukusu šire publike. Neovisno o likovnoj razini, ovaj je kontakt s publikom bio značajan za dalji razvoj hrv. slikarstva. Posebno značenje za razvoj lik. života imaju dvije ličnosti: Strossmayer i Kršnjavi. Dok biskup Strossmayer predstavlja inicijatora i ličnost koja namiče potrebna materijalna sredstva (za osnivanje galerije, Jugoslavenske akademije znanosti i umjetnosti i dr.), Iso Kršnjavi nastoji da u Hrvatskoj stvori pogodne uvjete za školovanje lik. radnika i njihov sistematski rad (1878 osniva Društvo umjetnosti, 1882 Obrtnu školu s muzejem primijenjene umjetnosti). Prvi domaći talenti, nakon Karasa, odlaze na studije u inozemstvo, i Zagreb dobiva svoje prve vrijedne slikare: Ferdu Quiquereza, Nikolu Mašića i Isu Kršnjavoga. Ovoj je grupi prethodila aktivnost osječke slikarske škole, vanredno značajne za cjelokupni razvoj slikarstva u Hrvatskoj. Osijek je već u početku XIX<em> st.</em> predstavljao značajno kulturno središte; tamo je već dekretom Josipa II osnovana crtačka škola, u kojoj nastavnici kontinuirano razvijaju slikarsko umijeće. Od prvog učitelja<em> Antuna Munzbergera</em> (?—1824), preko obitelji Conrad v. Hötzendorf, Waldingera i Romera pa do J. F. Mückea, razvoj slikarskog oblikovanja bio je ondje konstantno u uzlaznoj liniji. Opus<em> Huga Conrada v. Hötzendorfa</em> (1807—1867) u cijelosti znači prvenstveno dokumentarni kvantitet, dok je njegov likovni kvalitet skroman. Slikao je slavonski pejzaž i stare gradine deskriptivno-realistički, ili se upuštao u romantičnu interpretaciju užarenih sutona iznad pustih veduta, prenoseći na naše tlo način pejzažista njem. romantike. Na njegovu, svakako značajniju, realističku komponentu nadovezuje se<em> djelatnost Adolfa Waldingera</em> (1843—1904), predstavnika intimnog pejzažnog slikarstva. Jednostavnost, korektnost crteža i zamjerna tehnička vještina opće su oznake njegovih radova. Dok je u crtežu izraziti realist, u njegovim slikama prevladava romantično osjećanje. Po počecima svoje djelatnosti i školovanju pripada osječkom krugu i<em> Josef Franz Mücke</em> (1819—1883), autor obimnijeg i raznovrsnijeg opusa. Njegovi su portreti i hist. prikazi u svom vremenu značajni, ali nemaju trajnije lik. vrijednosti. Dok portretima nedostaje individualna karakterizacija, povijesni su mu prikazi rađeni tvrdo i šablonski. Svoj način prenio je na učenika <em>Ferdu Quiquereza</em> (1845—<sup>I</sup>893), koji se, unatoč svom izrazitom talentu, nije nikada oslobodio tih negativnih obilježja. Premda su Quiquereza upravo radovi hist. genrea učinili popularnim, njegovo je ime ušlo u povijest hrv. likovne umjetnosti zahvaljujući brojnim malim, realistički koncipiranim pejzažima, punim atmosfere i profinjenog kolorističkog sklada (vedute Caprija, Zadar). Jednaku odmjerenost, jednostavnost i svježinu pokazuju njegove mrtve prirode, a prikazi životinja ostvarenja su izrazitog animalista (»Konji na Vratniku«).<em> Iso Kršnjavi</em> (1845—1927) ušao je u hrv. kulturnu historiju prvenstveno radi svoje vanredno plodne aktivnosti kao organizator i inicijator, profesor historije umjetnosti, esejist i likovni kritičar, strastveni kolekcionar te naručitelj umjetnina (bio je predstojnik vladinog Odjela za bogoštovlje i nastavu). Ta je djelatnost potisnula u drugi plan njegovu slikarsku aktivnost, značajnu u ranijim godinama života. Njegove mrtve prirode i portreti pokazuju vanredno zrelu interpretaciju, dok je kao slikar religioznih motiva pokazao manje originalnosti. Općenito su njegovi radovi više rezultat solidnog poznavanja velikih majstora nego plod inspiracije. Solidan studij u inozemstvu prošao je<em> Nikola Mašić </em>(1852—1902), predstavnik idiličnoga genrea u dopadljivoj akademskoj formulaciji. Uljepšani kolorit, čisti slikarski rukopis i minuciozna izrada učiniše vanredno popularnim njegove ustvari šablonske prikaze idile na obalama rijeka, s figurama u pseudonacionalnim kostimima, s voćem, cvijećem, patkama i guskama. Prave lik. Vrednote predstavljaju Mašićeve svježe i neposredno nabačene skice i studije s motivima iz Posavine i Like, te prikazi životinja, cvijeća i rascvjetanih grana. Tu je on pokazao svoj pravi slikarski osjećaj za motiv i izvanrednu tehničku vještinu. Realistički stav prema objektu s tendencijom za uljepšavanjem, oslon na majstore velikih hist. eposa i nastojanje zasolidnom tehničkom obradbom zajednička su obilježja ove trojice najznačajnijih predstavnika slikarstva u Hrvatskoj u okviru nagodbenog perioda. Njima treba pribrojiti Vlaha Bukovca i Celestina Medovića, jer im radovi iz prve faze pokazuju iste značajke.<br /> Posljednji decenij XIX <em>st.</em> ispunjen je snažnim razvojem lik. života i sumira rezultate ranijih napora. Nova generacija umjetnika, školovanih na zagrebačkoj Obrtnoj školi te na akademijama u Beču, Münchenu i Parizu, vraća se u domovinu, stvara u Zagrebu koloniju slikara po profesiji i čini ga središtem hrv. umjetnosti. Izložba hrvatske narodne umjetnosti (1894) pružila je prvu mogućnost za nastup mlade generacije, a gradnja Umjetničkog paviljona (1896) značila je stvaranje prikladnog objekta za redovite izložbe. Neumorni inicijator lik. aktivnosti Iso Kršnjavi dolazi tada u sukob s mladim umjetnicima, jer je u svojim likovnim koncepcijama bio konzervativan i postao kočnica razvoja. Došlo je do secesije grupe umjetnika iz Društva umjetnosti (1897); oni osnivaju Društvo hrv. umjetnika s Vlahom Bukovcem na čelu, koji preuzima rukovodeću ulogu. Posljedica je toga bilo ne samo opadanje utjecaja Kršnjavoga nego i početak rastakanja jedinstvenog karaktera slikarskog izraza koji je po shvaćanju, tehnici i paleti bio gotovo jednoobrazan. Stilski karakter tog izraza ilustrira Hrvatski Salon (1898) u kojemu su izlagali gotovo svi predstavnici likovnoga života u Hrvatskoj. U tom krugu dominira šarena paleta Bukovčeva, njegov akademizam osvježen plenerizmom.<em> Vlaho Bukovac </em>(1855—1922) je po svom dolasku u Zagreb (1894) postao centralna umjetnička ličnost i autoritet, koji je svojom agilnošću i likovnom kulturom odigrao presudnu ulogu u oblikovanju karaktera hrv. slikarstva na prijelomu stoljeća. Afirmiravši se već u Parizu, on u zagrebačku sredinu donosi osvježujući dah likovne atmosfere Zapada. Bukovčeva živa polihromija u okviru akademskih kanona, plenerizam ostvaren svijetlim šarenilom boja značio je u tadanjem razvoju velik napredak. Bukovčev način slikanja svijetlim i čistim bojama u tolikoj je mjeri djelovao na mlade zagrebačke umjetnike, da su kod prvoga zajedničkog nastupa bili nazvani »šarena zagrebačka škola«. Golem Bukovčev opus sačinjavaju hist. i alegorijske kompozicije, preko 400 portreta, genre-motivi, studije i skice, te velike dekorativno koncipirane slike (»Gundulićev san«; »Hrvatski preporod«). Lakoća oblikovanja, svježina kolorita i spretan aranžman glavne su značajke tog majstora. Po shvaćanju blizak mu je<em> Celestin Medović</em> (1857—1920), autor sakralnih i hist. kompozicija, portreta i pejzaža. Paleta mu je dublja i tamnija, a izraz usmjeren na podcrtavanje bitnoga u duševnom životu prikazanih likova (»Sv. Franjo«). Velike dekorativne zadatke za crkve rješavao je spretno, ali je često zapadao u teatralnost. Pejzaži su mu svježiji u boji (naročito oni s Pelješca).<em> Vinko Draganja</em> (1856—1926) slika portrete i religiozne motive, ali mu nedostaje izrazitija individualnost.<em> Ivan Tišov</em> (1870—1924) ostaje eklektik, vjeran tradicionalnim uzorima; ne prekoračuje razinu solidnog akademizma, a često zapada u pretjeranu dekorativnost.<em> Robert Auer</em> (1873—1949) izraziti je predstavnik sladunjavog i uljepšanog portreta te dopadljivih aktova.<em> Oton Iveković(186</em>9—1939) slika paletom Bukovčeva kruga prizore iz hrv. historije, te na stanovit način nastavlja Quiquerezovo nastojanje oko njezina populariziranja. U njegovu idealiziranom realizmu ističe se oslon na prirodu; mnogo su neposredniji njegovi genre-motivi i pejzaži od pretencioznih hist. i religioznih kompozicija. Bavio se i slikanjem motiva sa sela, ali ga u tome nadilazi<em> Joso Bužan</em> (1873—1936); njegove su slike iz seoskog i ciganskog života pune vedre anegdotičnosti, a u njihovu šarenilu dominira crveni ton, preuzet iz folklora. — Nijedan se od spomenutih slikara nije bavio isključivo pejzažom; tek M. Cl. Crnčić i F. Kovačević predstavljaju prve slikare oduševljene hrv. krajinama. <em>Menci Clement Crnčić</em> (1865—1930) u svom slikanju stavlja težište na ton i kontraste svjetla i sjene; to ga je predestiniralo za grafičara, koji se izražava valeurski a ne linearno. Prvotan romantičan prizvuk u njegovim bakrorezima hrv. pejzaža zamjenjuje kasnija sažetost izraza (»Bribir«, »Drivenik«), koja mu daje mjesto među grafičarima visoke razine. Najveću je popularnost postigao svojim jadranskim marinama u ulju, koje su dopadljive, ilustrativne i žive u boji.<em> Ferdo Kovačević</em> (1870—1927) slika sa mnogo topline i intimnosti hrv. sjeverni pejzaž. Lirizam i melankolični štimung, mekoća interpretacije i namaz odmjerene pastoznosti glavne su značajke njegovih motiva iz Zagreba i okolice (»Rokovo groblje«, »Zima na Savi«, »Sava u predvečerje«).<em> Mihovil Krušlin</em> (1882—) nastavlja Kovačevićev način sa skromnijim rezultatima. <em>Branko Šenoa</em> (1879—1939) radi s ukusom i osjećajem grafičke cikluse s motivima hist. ambijenta Zagreba i Osijeka. Utjecaju Bukovca nije podlegao samo<em> Bela Čikoš Sesija</em> (1864—1931), koji se svojom nadarenošću i intelektom izdvaja iz cijele svoje generacije. Uz natprosječnu senzibilnost posjedovao je čisto racionalistički odnos prema likovnoj aktivnosti, vjerujući da se sve može postići marljivošću. Upornim eksperimentiranjem pri rješavanju tehničkih problema težio je za otkrivanjem novih vrijednosti forme i originalnih kolorističkih skladova, no rezultati njegovih nastojanja znatno zaostaju za uloženim trudom i ambicijama. Bježeći od stvarnosti Čikoš je poetizirao teme iz Biblije (»Kain i Abel«), mitologije (»Penelopa«, »Kirka«) i historije (»Antonije nad lešinom Cezarovom«) zapadajući u misticizam, u slikanje »transcendentnih poriva« (Ivanov—M. Dežman) i u romanticizam. Raniji tamni kolorit, protkan zlaćanim tonalitetima, postaje u kasnijim radovima svjetliji i prozračniji, ali ga u slobodnom rastu sputavaju tendencije za kolorističkim simbolizmom. Posebna je zasluga Čikoša da je otkrio i pravilno usmjerio veliku nadarenost <em>Slave Raškaj</em> (1877—1906), koja će bolesnu senzibilnost svoje nesretne psihe pretočiti u najljepše hrv. akvarele, fino ugođene i pune intimnosti.<em> Nasta Rojc</em> (1883—) po svom slikarskom shvaćanju pripada krugu prve zagrebačke škole.<br /> Paralelno s političkim zbivanjima i nacionalnim gibanjima na Slavenskom Jugu u početku XX<em> st.</em> teku i promjene u likovnom naziranju nove generacije hrv. umjetnika. Umjetnička se djela počinju smatrati snažnim sredstvom za podizanje nacionalne svijesti i oružjem u borbi protiv tuđinskog pritiska. U znaku tih ideja došlo je do osnivanja umjetničkog udruženja<em> Lada</em> (1904), koje je postavilo sebi za zadatak okupljanje svih jugoslavenskih umjetnika i povezivanje zajedničkih napora na stvaranju likovnog jedinstva. Jednake ideje dovele su do osnivanja udruženja<em> Medulić</em> (1908) čiji se članovi svojim izrazito nacionalističkim lik. shvaćanjem suprotstavljaju zagrebačkoj školi. Ovoj grupi umjetnika, pretežno iz Dalmatinske Hrvatske, ideal je stvaranje nove nacionalne umjetnosti s jedinstvenim i izrazitim slavenskim obilježjem. Podređujući lik. vrednote političko-propagandnom programu, oni su se usmjerili na ilustrativnost, literarnu simboliku, kult nacionalne heroike, stilizaciju s elementima folklora i teatralnu romantiku. U tretiranju forme povode se za bečkom secesijom. Ipak pojavom ove generacije počinje nova faza u razvoju hrv. slikarstva i kiparstva. Dominantna je u ovom kretanju snažna ličnost<em> Ivana Meštrovića</em> (1883), koji je u svojim djelima znao prevladati formalne sheme prijelazom u snažnu ekspresiju, dok su slikari, gradeći svoj izraz na elementima Meštrovićeva izraza, ostali u okvirima ilustracije, simbolike i često prazne stilizacije. Među slikarima grupe<em> Medulić</em> isticao se<em> Mirko Rački</em> (1879—), čiji opus (motivi iz Dantea i nar. pjesme) nosi značajke simboličkog i ilustrativnog secesionizma. U okviru izložaba ove grupe nastupali su i umjetnici, čije se shvaćanje razlikovalo od stava doktrinarnih »medulićevaca«. Jedan je od njih<em> Emanuel Vidović</em> (1870—1952). Nova likovna strujanja na prijelomu stoljeća pozitivno su se odrazila u njegovu opusu. Školovan je u krugu tal. divizionista (G. Segantini), i njegovi su prvi radovi u duhu ovog derivata franc. impresionizma. Marine, venecijanske i dalmatinske vedute, lagune i kanali, na Vidovićevim su slikama uvijek obavijeni toplim i mutnim maglama, sanjarski ugodeni i lirski intonirani. Zamućene su plohe jednobojno usklađene i pastelno meke fakture a aranžirane s mnogo ukusa. Svakako je očigledan raskorak između žarke sunčane atmosfere rodne mu Dalmacije i njegova sumorno-sanjivog lirizma. Vidović je dugo vremena bio glavna ličnost umjetničkog života u Dalmaciji.<br /> Nasuprot osvježenom akademizmu i uljepšanom realizmu starijih slikara zagrebačke škole te prvotnom secesionizmu i romantičnom nacionalizmu »medulićevaca«, aktivnost Josipa Račića, Miroslava Kraljevića i Vladimira Becića u razdoblju prije Prvoga svjetskog rata znači ne samo korekturu likovnog shvaćanja i orijentaciju cijelog našeg slikarstva na najnaprednije žarište, Pariz, nego i nastojanje da se u okviru socijalnog kompleksa ostvari naš čisti originalni likovni izraz (Babić).<em> Josip Račić</em> (1885—1908) svojim je ispravnim slikarskim shvaćanjem, solidnom tehnikom i majstorskom interpretacijom stvorio djela koja su predstavljala uzor cijeloj jednoj generaciji. U pogledu stilskog izraza njegov se opus može svrstati u prvu fazu impresionizma, koja je preko Maneta bila vezana s jedne strane za Courbetov realizam, a s druge strane za klasično španjolsko slikarstvo (Babić). Impresionističko tretiranje objekta dolazi do izražaja na Račićevim pariškim akvarelima i na platnu »Pont des Arts«, punom atmosfere i prozračnosti. Slikajući portrete i figuralne studije on ostaje u okviru akademskih formulacija, gradeći formu pastoznim, širokim namazima tamnih tonaliteta. Ti namazi zatvaraju volumene sugerirajući život pun unutarnjeg intenziteta (»Autoportret«, »Mati i dijete«). — Slično slikarsko shvaćanje i istu ispravnu orijentaciju pokazuje <em>Miroslav Kraljević</em> (1885—1913); njegovo je značenje za daljnji razvoj hrv. umjetnosti jednako veliko kao i Račićevo. Kraljevićevi radovi iz münchenskog perioda razlikuju se od Račićevih nemirnijim potezom i pomanjkanjem strogosti u modelaciji. Oblici su koloristički razbijeni, a faktura uznemirena. Na početku pariškog razdoblja (1911—12) stoji djelo »Mala s bebom«, odmjereno u boji a u tehničkom pogledu perfektno. Kraljevićev boravak u Parizu ispunjen je grozničavom aktivnošću i kreativnom asimilacijom raznorodnih upliva (Guys, Toulouse-Lautrec, Cézanne). Ipak je uvijek dominantna njegova vlastita paleta, koju karakterizira diskretna tendencija prema dekorativnosti, oblikovanje forme modulacijom (»Autoportret s lulom«) i pastoznim namazom temperamentno nanesenim na platno. Brojni akvareli, pasteli i grafike odišu atmosferom Pariza; s njima prvi put ulaze u našu umjetnost motivi iz kavana i barova, prikazi noćnog života, likovi bludnica, bonvivana i malograđana, zahvaćeni nervoznom i ekspresivnom linijom. Upravo ovaj dio Kraljevićava opusa ima odlučno značenje za formiranje izražajnih sredstava generacije umjetnika (Uzelac, Gecan, Trepše i dr.) koji će se pojaviti u Proljetnom salonu. Jednako su značajni Kraljevićevi radovi u kojima se odrazuje spoznaja Cézanneovih iskustava (»Luksemburški park«, »Mrtva priroda s bananama«). Dok je smrt rano prekinula Račićevu i Kraljevićevu aktivnost, njihov drug sa studija u Münchenu<em> Vladimir Becić</em> (1886—1954) plodonosno je djelovao u našoj sredini blizu pola stoljeća. U prvoj fazi njegov je slikarski izraz gotovo identičan s Račićevim: to je slikarstvo građeno tonskim sredstvima, zatvorenih volumena i čvrste fakture (»Portret sa sivim rukavicama«). — Smrću Miroslava Kraljevića (1913) završava se ovo osobito značajno razdoblje hrv. slikarstva, zapravo prekretnica u njegovu kontinuiranom razvoju.<tab>V. Zk.</tab><br /> <strong>Najnovije doba.</strong> Uz Račića i Kraljevića studirali su u Münchenu Vladimir Becić i<em> Oskar Herman</em> (1886—). Dok Becić ostaje u svom kasnijem razvoju na liniji impresionističkog realizma, tretirajući motive na jedar i robustan način (figura, figuralna kompozicija i pejzaži iz bos., herceg, i dalm. krajeva), Herman se u njem. ambijentu razvio u izrazitog ekspresionista.<em> Tomislav Krizman</em> (1882—1955) formirao se u Beču u jeku secesije koja je utjecala napose na njegovu aktivnost na području primijenjenih umjetnosti. Krizman, prvenstveno grafičar, ostvario je u bakropisu majstorskom tehnikom niz portreta i motiva iz gradova i pejzaža čitave naše zemlje.<em> Joza Kljaković </em>(1889—) specijalizirao se u tehnici freske (hist. motivi). U kompozicijama obrađuje teme iz života dalm. ribara i težaka, nastojeći da potenciranjem forme postigne monumentalnost; pokazao je osobit smisao za karikaturu.<em> Maksimilijan Vanka </em>(1889—) studirao je u Bruxellesu. Teme iz pučkog života i nar. običaja ostvaruje u dekorativno stiliziranim kompozicijama, ugledajući se u Zuloaginu interpretaciju španj. folklora. Školovanjem pojedinih umjetnika u različitim sredinama i sve jačim izražavanjem njihovih individualnih sklonosti, ranija baza hrv. slikarstva, determinirana akademizmom, postaje uoči Prvoga svjetskog rata sve šira najavljujući razvojne linije divergentnih tokova. Diferencijacije su već evidentne, ali još nisu zaoštrene; napori su usmjereni više na dosizanje kvalitete nego na konfrontacije načelnih likovnih stavova. U to vrijeme dolazi do stanovite polarizacije: starija generacija hrv. slikara priključuje se udruženju srp. umjetnika<em> Lada</em> i sudjeluje na Jugoslavenskim izložbama (1904, 1906, 1908, 1912), dok se mladi okupljaju oko I. Meštrovića, traže lik. izraz adekvatan parolama nacionalne romantike i osnivaju udruženje<em> Medulić</em> (1908). Na Međunarodnoj izložbi u Rimu (1911) izložili su hrv. umjetnici Meštrović, Rosandić, Rački, Krizman, Becić i Babić radove s tematikom o Kraljeviću Marku u paviljonu Srbije, što je bila očigledna protuaustrijska politička demonstracija.<br /> Uoči Prvoga svjetskog rata započinje s djelovanjem<em> Ljubo Babić </em>(1890—). Idući tragom Račića i Kraljevića obogaćuje se iskustvima u Münchenu i Parizu, a kasnije u Španjolskoj i Italiji. Erudit, svestran u svojoj aktivnosti: slikar, grafičar, ilustrator knjiga, scenograf, historik umjetnosti, lik. kritičar, pedagog, organizator izložaba i galerija. Jednako je svestran i u tematici (portret, kompozicija, pejzaž, mrtva priroda). Prikazujući motive od Zagorja do Dalmacije ostvario je svu ljepotu boja i reljefa hrv. pejzaža.<em> Jerolim Miše</em> (1890—) i<em> Marin Tartaglia</em> (1894—) dovršili su studije u Rimu i Firenci; karakteristično je za obojicu, da su ostali imuni prema futurizmu koji je tada izbio na čelo tal. likovnog razvoja. Miše je prvotno zaokupljen problemom forme i figure. Zahvaća produbljeno u portretni lik i crta stotine portretnih studija, no postepeno prevladava kod njega interes za koloristička rješavanja; smisao za vrednotu boje ostvario je u svojim pejzažima iz Dalmacije i u mrtvim prirodama koje su mu podloga za rješavanje odnosa oblik-boja. Tartagliju su u ranoj fazi dirnuli utjecaji ekspresionista i kubista; ponegdje je duhovito primijenio njihove formalne postupke, ali je ostao u distanci prema svakoj likovnoj dogmatici. Izgradio se kao senzibilan majstor tonskog slikanja i sordinirane palete, naročito u psihološkom zahvatu fizionomije i u mrtvoj prirodi. Ovoj generaciji pripadaju peštanski đak<em> Vladimir Filakovac </em>(1892—), portretist, pejzažist i ilustrator, te münchenski đaci <em>Zlatko Šulentić</em> (1893—) i<em> Vilko Gecan</em> (1894—). I njih dvojica prošli su kroz fazu modificiranog ekspresionističkog izražavanja. Šulentić se razvio u istančanog kolorista, napose u pejzažu; u novije vrijeme iživljava se u pikturalno rafiniranim ostvarenjima konkretnih i groteskno-ekscentričnih tema. Gecan, pejzažist, portretist, grafičar i ilustrator, orijentirao se, nakon prvotne ekspresionističke faze, prema kolorizmu franc. postimpresionista; radio je duže vremena u USA kao dekorativni slikar. Velika nada ove generacije, rano preminuli <em>Milan Steiner</em> (1894—1918), nagovijestio je u nekoliko platna i u nizu crteža velike stvaralačke mogućnosti; njegova rana zrelost i koncentracija u lik. zahvatu podsjećaju na J. Račića. Grafičar i ilustrator<em> Vladimir Kirin </em>(1894—) izradio je niz mapa s motivima iz hrv. gradova imajući za uzor engl. majstore grafike. <em>Đuro Tiljak</em> (1895—) dosljedan je realist s težnjom da u motivu istakne socijalni moment. U tehnici akvarela dao je niz svježih i prozračnih pejzaža<em> Vladimir Varlaj</em> (1895—); pejzaž i figuru u ulju obrađuje u sažetim tonalitetima<em> Vilko Šeferov </em>(1895—). Impulzivni temperament<em> Ignjata Joba</em> (1895—1936) dao je hrv. i srp. slikarstvu ekspresivne i koloristički najsmionije tretirane pejzaže i figuralne kompozicije svoga vremena. Praški đak<em> Milivoj Uzelac</em> (1897—) razvio je svoju nadarenost do virtuoznog artizma. Slikajući figuru usmjerava se prema efektu i dekorativnosti. Živi već preko tri decenija u Francuskoj i izlaže u zapadnoevr. centrima.<em> Marijan Trepše</em> (1897—) u prvoj fazi, napose u grafici, blizu je ekspresionističkom izrazu. Kasnije radi čvrsto modelirane figure, aktove, portrete, mrtve prirode i pejzaže; bavi se ilustracijom i scenografijom.<br /> Većina ovih slikara — a gotovo i svi koji su dalje navedeni — apsolventi su zagrebačke Akademije likovnih umjetnosti, koja je osnovana 1907 i otada postoji pod različitim službenim nazivima izgrađujući svoju pedagošku i organizacionu strukturu. Od samih početaka bila je nastava u akademiji u znaku čvrste tendencije za solidnošću i kvalitetom, no u njoj nije nikada prevladavao doktrinarni akademizam. Druga generacija nastavnika slikarstva i grafike — s Krizmanom, Babićem, Becićem i Tartaglijom na čelu — davala je mladim talentima široku slobodu individualnog razvoja, insistirajući samo na unutarnjoj disciplini svakoga pojedinca. Tako je s jedne strane bilo eliminirano usmjerivanje na »l’art pour l’art«, a s druge strane i na »eksperiment zbog eksperimenta«. Ono što se na prijelomu stoljeća definiralo kao »hrvatska šarena škola«, zadobilo je karakteristike slikarskog izraza, što ga je F. Stelè nazvao »poetični koloristički realizam zagrebačke škole«. Simptomatična je i činjenica, da su Beč i München gotovo potpuno izgubili svoju negdašnju atraktivnost: zagrebački apsolventi, u koliko idu na postdiplomske studije, ili samo u traganje za novim horizontima orijentiraju se prema Parizu. Ali i u pariskom kolopletu likovnih previranja oni ostaju kritični prema parolama koje znače pomodni krik vremena, osjećajući intuitivno njihovu efemernost. Neosporno je, da se nijedan zagrebački apsolvent nije vratio iz Pariza kao intransigentni kubist ili nadrealist; umjereno su se prihvaćala koloristička obogaćenja, kakva je od fauvista preuzela po sastavu i tendencijama šarolika École de Paris.<br /> Neposredno poslije Prvoga svjetskog rata izlazi iz zagrebačke akademije<em> Ernest Tomašević</em> (1897—), čiji su radovi — napose crteži tušem s gornjohrv. i jadranskim motivima — obilježeni produbljenošću i solidnošću. Njegova žena<em> Nevenka Đorđević-Tomašević</em> (1899—) radi u ulju figure i mrtve prirode apartnog kolorita; jedna je od najizrazitijih ličnosti medu hrv. slikaricama.<em> Ivo Režek</em> (1898—), vjeran tlu našao je svoj izraz u realistički ostvarenim pejzažnim i figuralnim motivima iz Hrvatskog Zagorja; ističu se njegove mrtve prirode s »vulgarnim« rustičkim rekvizitima i duhovite karikature. Zagorske motive obađuje i<em> Kamilo Ružička</em> (1899—), usmjeren prema lapidarnoj ekspresiji u formi i koloritu. Rafinirane kolorističke harmonije ostvaruje<em> Leo Junek </em>(1899—), naročito u svojim pejzažnim motivima s rijekama i razlivenim vodama; do 1927 živi u Parizu gdje je neko vrijeme radio s R. Dufyjem. Pariz je privukao i<em> Jurja Plančića</em> (1899—1930); živeći u najtežim materijalnim okolnostima, on se potkraj života probio u pariškoj sredini do uspjeha i priznanja. Slikao je koloristički bogate i zrele mrtve prirode, motive iz pariskih predgrađa, aktove, grupe figura u pejzažu i kompozicije s likovima dalmatinskih ribara. Topao i zlaćan ton njegove palete odraz je dalekih reminiscencija na A. Watteaua.<br /> Većina slikara ove generacije pojavila se pred javnošću prvi put u okviru izložaba<em> Proljetnog salona</em>, koji je u razdoblju 1915—23 osvježio hrv. likovni život zahvaljujući prilivu mladih talenata. Inicijativa za njegovo osnivanje potekla je od T. Krizmana.<em> Proljetni salon</em> nije predstavljao grupaciju povezanu određenom lik. ideologijom; bio je više slobodna tribina i na toj je platformi omogućio afirmaciju novih generacija umjetnika različitih naziranja i izraza. Svakako je jedna od njegovih zasluga i to, da je u selekciji bio kriterij pooštren, a to je značilo prekid sa još uvijek latentnim pojavama kiča i diletantizma svake vrste. U pojedinim fazama <em>Proljetnog salona</em> dolazili su do izražaja refleksi secesije i novijih varijanata postimpresionizma. Njegova »revijalnost« pokazala se s vremenom kao odveć široki i neodređeni okvir pa se logično nametnula potreba za formiranjem grupâ, unutar kojih će vladati izrazitiji likovni afiniteti. Tako je 1923 došlo do formiranja<em> Grupe nezavisnih umjetnika</em>, u kojoj su bili zastupani hrv. i srp. slikari naprednijih lik. tendencija. Još se jednom (1928) pojavio<em> Proljetni salon</em>, a 1929 osniva Lj. Babić s V. Becićem i J. Mišeom<em> Grupu trojice</em>, koja je 7 godina uzastopce priređivala izložbe po kriteriju likovne kvalitete, dajući ujedno priliku mlađim hrv. i slov., a i nekim renomiranim stranim slikarima, da se pojave na njezinim dobro organiziranim lik. manifestacijama.<br /> Postepeno dolazi sve više do riječi generacija slikara rođenih u XX <em>st.</em> a formiranih gotovo bezizuzetno u zagrebačkoj akademiji. <em>Ivo Šeremet</em> (1900—) slika pejzaže i figure iz bosanskog ambijenta, <em>Ljudevit Šestić</em> (1900—) ostaje vjeran svojoj luminoznoj paleti i lirizmu pejzažnih motiva, a<em> Oton Postružnik</em> (1900—) ide interesantnom razvojnom linijom od senzibilnog kolorizma do rafiniranih i apartnih figuralnih prikaza koji se oslobađaju konkretnoga i postaju čista slikarska vizija.<br /> Spoznaja vrednotâ realizma kao poetske i likovno dokumentarne komponente, u slikarstvu trajno prisutne od doba P. Bruegela, pojedinim je umjetnicima ukazala put približavanju svojoj rođenoj zemlji i kao pejzažu i kao zajednici ljudskih bića povezanih tlom. Iz te opće spoznaje i iz svijesti o potrebi zauzimanja odlučnog stava u odnosu između umjetnika i sredine, proizašla je ideja o pokretanju nove likovne grupacije: bila je to<em> Zemlja</em> , koju je 1929 osnovao K. Hegedušić. Ova je grupa programatski isticala nastojanja, da se u umjetničkom djelu dokumentira stvarnost sredine, i da se likovno izrazi jasan kritički stav prema tadašnjem društvenom poretku u kojemu je dolazilo do sve oštrijih suprotnosti (te iste god. 1929 proglašena je kraljevska diktatura). Ovoj grupi pripadali su i napredno orijentirani kipari i arhitekti, tako da je ona — sve do 1935 kad je bila policijski zabranjena — predstavljala ideološki lijevo krilo tadašnjega likovnog kretanja u Hrvatskoj.<em> Zemljin</em> inicijator <em>Krsto Hegedušić</em> (1901—) slikar je pejzaža i figuralnih kompozicija u kojima obrađuje stvarnost hrv. sela. U crtežima i grafici (»Podravski motivi«, s predgovorom M. Krleže, 1933) realistički i kritički registrira životnu mizeriju periferije, seoske sirotinje, Cigana i skitnica. Njegovi noviji radovi zadržavaju kritički stav prema monstrumu zla i hipokriziji. Iz tih negacija izbija trajno humanistička nota, izražena ne kao sentiment nego kao protest. Tim osnovnim stavom prožete su i njegove ilustracije Krležinih »Balada Petrice Kerempuha«. U duhu ideologije<em> Zemlje</em> Hegedušić je osnovao 1930 u podravskom selu Hlebine slikarsku školu u kojoj je steklo osnovnu tehničku vještinu nekoliko seljaka samouka. Autentični izraz »naivaca« ostvario je i zadržao<em> Marko Virius</em> (1889 —1943), a iz prvotne samonikle sirovosti izgradio je svoj osebujan način naracije<em> Ivan Generalić</em> (1914—) koji pretežno radi u tehnici tempere na staklu. Naivci se postepeno pojavljuju u sve većem broju, sa više ili manje primarne i izvorne naivnosti.<br /> Iz akademije i dalje izlaze talenti s diferenciranim individualnim obilježima.<em> Antun Motika</em> (1902—) ostvaruje nježnim i prozračnim tonalitetima pejzažne motive, intérieure i cvijeće kao svoj intimni lirski doživljaj; u novije vrijeme radi kolaže i keramiku. <em>Omer Mujadžić</em> (1903—) slika s istančanim ukusom portrete, figure i pejzaže iz Bosne.<em> Bruno Bulić</em> (1903—) ostvaruje sočnom i svježom paletom mrtve prirode i likove djece pokazujući smisao za profinjeni humor.<em> Sergije Glumac</em> (1903—) posvetio se grafici; u različitim tehnikama ostvaruje cikluse s motivima iz gradova, radilišta i tvornica u pregnantnom crtežu i s oštrim kontrastima svjetla i tame.<em> Kamilo Tompa</em> (1903—) razvio je svoju analizu morbidnih gibanja u dubinama svijesti do formulacija koje se spontano preobrazuju u nefigurativnost. Njegova žena<em> Marta Ehrlich-Tompa</em> (1910—) prelazi od konkretnih tema na apartne lirske improvizacije. Profinjene pejzaže i mrtve prirode u akvarelu dao je<em> Ivan Domac</em> (1904—).<em> Vjekosalav Parat</em> (1904—) slika dalmatinski krš i motive iz težačkog života.<em> Marijan Detoni</em> (1905—) pripadao je<em> Zemlji</em>; radio je linoreze i slikao pejzaže i karakteristične motive sa sela. Kao partizan obrađivao je motive iz NOB-e. U novije vrijeme usmjeren je prema fantastičnom i vizionarnom.<em> Vilim Svečnjak</em> (1906—) ide u širokom rasponu od groteske (crtež) do suptilne lirike (cvijeće) i do figure u fakturi polihromnog vitraila. <em>Edo Kovačević</em> (1906—) i<em> Željko Hegedušić</em> (1906—) dali su u doba<em> Zemlje</em> autentične realizacije motiva s periferije. Od ranijih metoda, bližih smjeru »nove stvarnosti«, idu prema sve slobodnijem izrazu.<em> Antun Mezdjić</em> (1907—) osjeća svu realnost motiva i interpretira ga iskreno i produbljeno, otklanjajući svaku tendenciju za efektom.<em> Slavko Šohaj</em> (1908—) koncentriran je na suptilno tonsko izražavanje u mrtvim prirodama i na psihološku karakterizaciju u portretu.<em> Frane Šimunović</em> (1908—) usredotočio se posljednjih godina na realizaciju svoga doživljaja tla Dalmatinske Zagore svodeći njegovu oporu stvarnost u lapidarne geometrizirane forme.<em> Fedor Vaić </em>(1910—) crtač je barokne inspiracije, zanesen ljepotom arabeskne linije.<em> Frano Baće</em> (1911—) radi teme iz NOB-e u freski i ilustrira poeziju za djecu.<em> Branko Kovačević</em> (1911—) daje svoju viziju mediteranskog grada,<em> Petar Šimaga</em> (1912—1961), prvenstveno crtač, zahvaća figuru ekspresivnom linijom (motivi iz NOB-e), a<em> Slavko Kopač</em> (1913—) ide u svojoj novijoj fazi rada od nadrealizma prema nefigurativnosti. <em>Oton Gliha </em>(1914—) zaokupljen je realizacijom arhajske i primarne ljepote kvarnerske zemlje; njegove krčke gromače dobivaju sve više snagu elementarnog simbola.<em> Ivo Dulčić</em> (1915—) ide u svojoj kolorističkoj euforiji od konkretnog motiva u razigrani ritam čistih partikula boje.<em> Hajrudin Kujundžić</em> (1915—) usmjeren je na arhaiziranje forme na bazi svog doživljaja srednjovj. freske.<em> Zlatko Prica</em> (1916—) obrađivao je teme iz NOB-e, slikao pejzažne studije (Indija), a u novije vrijeme rješava ženski lik s reminiscencijama na elemente folklora.<em> Mladen Veža</em> (1916—) doživljava primarnost krajina ispod Mosora i ostvaruje ih u gustim i pastoznim tonalitetima.<br /> Iz generacije slikara i grafičara rođenih poslije Prvoga svjetskog rata izbilo je već nekoliko nadarenih individualnosti.<em> Albert Kinert</em> (1919—) prvenstveno je crtač koji oštrom analizom rastvara objekt i ide spontano do nefigurativnosti. Takav je i put<em> Šime Perića</em> (1920—) u rastakanjima motiva rađenih u ulju.<em> Edo Murtić </em>(1921—) u konstantnom je traženju novih mogućnosti. Iz faze jarkih kromatskih platna s Jadrana i svog doživljaja američkog velegradskog monstruma prelazi na takve motive koje može reducirati na lapidarne forme i zvučne tonske harmonije.<em> Boris Dogan</em> (1923—) iživljava se u svome irealno-vizionarnom svijetu — u neodređenoj silueti grada što fosforescira na fondu gustih i tamnih tonova. Nefigurativnost pod različitim nazivnicima i u postupcima iskušanim u zapadnoevr. likovnim eksperimentima doprla je — s priličnim zakašnjenjem — u našu sredinu. Dosljedan i programski nefigurativan izraz zastupa grupa<em> Exat</em> 51; prema čistoj apstrakciji idu<em> Ivan Vojvodić</em> (1923—),<em> Ljubo Ivančić</em> (1925—),<em> Ferdinand Kulmer</em> (1925—) te neki mlađi koji su još u razvoju.<em> Josip Vaništa </em>(1924—) transformira nadrealističku koncepciju u halucinantna priviđenja.<em> Miljenko Stančić</em> (1926—) prožimlje svoj magični realizam s. reminiscencijama na tihe harmonije starih majstora (Vermeer) te u sordiniranim tonalitetima ostvaruje figuru u intérieuru kao rafiniranu slikarsku viziju.<br /> Znatan broj umjetnika iz starije i mlađe generacije sudjelovao je u NOB-i. Raspolažući najskromnijim tehničkim sredstvima oni su ostvarili — pretežno u crtežu i grafici (drvorez, linorez) — autentičnu i dramatsku dokumentaciju o borbi za opstanak i slobodu. Tematika iz NOB-e dominirala je prvih godina poslije Oslobođenja, a proširivala se novim motivima s omladinskih radilišta, podizanja tvorničko-industrijskih objekata i opće izgradnje zemlje. U lik. realizaciji ove tematike primjenjivala se stanovito vrijeme formula »socijalističkog realizma«, ali razvoj je logički pošao dalje, podvrgnut postulatu intenzivnih traženja novoga izraza. Ovo je traženje postalo konstantno prisutna činjenica. Novi i sve smioniji pokušaji pojava su normalna i potrebna: prava nadarenost ne može ostati prikovana uz formulu i shemu. Izlaz se traži znatnim dijelom u nefigurativnosti, pri čemu se primjenjuju i neke već poodavna iscrpljene varijante. Ne mogu se, međutim, obezvrijediti napori pojedinaca da u tom uznemirenom traženju izraze svoje vlastito ja. Revijalne godišnje izložbe ULUH-a pružale su često vrlo heterogenu sliku. Moralo je doći do diferenciranja, pa su u novije vrijeme osnovane grupe<em> Mart, Grupa šestorice</em> i<em> Zagrebački krug. </em>One ne postoje kao formacije sa strogo definiranim likovnim stavovima, već na temelju širih afiniteta između umjetnika različitih naziranja i načina izražavanja, ali sa zajedničkim ciljem da procesu razvoja dadu svoj pozitivan udio.<tab>S. Bić.</tab><br /> PRIMIJENJENA UMJETNOST<br /> Predmeti primijenjene umjetnosti, koji potječu iz prvih stoljeća nakon doseljenja Hrvata, djelomice pokazuju vezu s praslavenskom kulturnom baštinom kao npr. trbušasti lonci od pečene zemlje s urezanim ravnim, valovitim ili cik-cak crtama. Na to upućuju različiti geometrijski i simbolični motivi, koji se pojavljuju na nekim seljačkim rukotvorinama još u XIX<em> st.,</em> a djelomice i kasnije kao nastavljanje veoma starih tradicija, osobito u drvorezbarstvu, u tekstilu i u nekim drugim tehnikama (npr. u šaranju pisanica). Oni su se održali kasnije u krajevima koji su bili manje povezani s gradskom kulturom.<br /> Neki predmeti iz VIII <em>st</em>., osobito brončani jezičci, pređice i drugi dijelovi okova remenja i ukrasa, nađeni su i na slavenskom i na avarskom području u Panonskoj nizini. Vjerojatno je da pretežno pripadaju avarskom kult. dobru, premda su se takvim proizvodima zacijelo služili i Hrvati koji su zajedno s Avarima došli u današnje hrvatske krajeve. Iz VIII <em>st.</em> potječu i neki bizant. tipovi naušnica i ukrasa, nađeni u Hrvatskoj, no u IX i X <em>st.</em> stvorili su hrv. zlatari u srednjoj Dalmaciji nekoliko vrlo ukusnih, originalnih varijanata bizantskih tipova naušnica, među kojima se ističu naušnice sa 3 i 4 jagode. Na nekim dijelovima kamenog namještaja starohrv. crkava pojavljuju se već pri kraju VIII <em>st</em>., osobito u juž. Hrvatskoj, plošno klesani pleterni motivi, posve srodni onima koji se istodobno, a i prije, nalaze u sjev. i srednjoj Italiji, pa su vjerojatno odanle doprli zajedno s kršćanstvom. Ti se motivi kasnije prerađuju, osobito u XI <em>st.,</em> u različitim domaćim varijantama; pored njih postepeno se javljaju i vrlo plošno stilizirani pojedini likovi ili veći figuralni prizori. Svjetovnog nakita i drugih predmeta primijenjene umjetnosti iz XI <em>st.</em> manje se sačuvalo u Dalmaciji, jer su se tu pod utjecajem kršćanstva postepeno sve više napuštali običaji stavljanja nakita ili oružja, lonaca s hranom i sl. pokojnicima u grob.<br /> U sjev. Hrvatskoj nalaze se ipak još i tada u grobovima posude za hranu od pečene zemlje, ogrlice od pletenih brončanih žica, ljevene naušnice koje imitiraju filigranske bizant. tipove s polumjesečastim ukrasima i s grozdolikim privjescima, različno prstenje i dr. Tu je jak utjecaj slav. kulture Panonske nizine koji slabije prodire u Dalmaciju; u sjev. su Hrvatskoj, naprotiv, manje rašireni predmeti nastali u Dalmaciji.<br /> Ima podataka o razvoju crkvene primijenjene umjetnosti u Dalmaciji u XI<em> st.</em> Splitski nadbiskup poslao je tada svojega slugu u Antiohiju da izuči zlatarstvo, no različni crkveni predmeti, što ih je taj zlatar — kako svjedoče pisani izvori — izveo po povratku, nisu sačuvani. Možda su radovi domaćih majstora relikvijariji sv. Jakova i sv. Oroncija, pohranjeni u riznici zadarske katedrale. U Dalmaciji su u to vrijeme nastale rukopisne knjige pisane posebnom varijantom beneventane, a urešene naslikanim isprepletenim lisnatim prutićima s fantastičnim životinjama. Takav se tip pisma i ornamentike održao u Dalmaciji do XIII<em> st.<br /> </em>U XII—XIV<em> st.</em> razvijale su se — najprije u gradovima Dalm. Hrvatske, a zatim i u panonskoj Hrvatskoj — bratovštine obrtnika kojih su se povlastice osnivale na autonomiji gradskih općina. U Zadru su zlatari već u XIII<em> st.</em> imali posebnu ulicu, a na poč. XIV<em> st.</em> osnovana je bratovština dubrovačkih zlatara. Narodna prezimena tih majstora, kao i majstora u Trogiru, Korčuli, Lastovu, Kotoru i dr., svjedoče da su ti obrtnici bili domaći ljudi. U mnogim primorskim crkvama sačuvan je iz toga vremena lijep broj zlatarskih djela — dobrim dijelom zacijelo radovi tih domaćih majstora. Na nekima svjedoči žig sv. Vlaha da su nastala u Dubrovniku. Vjerojatno su u tom gradu nastali, u XII<em> st.,</em> i medaljoni od emalja s likovima Krista i svetaca na relikvijarijima glave i ruke sv. Vlaha, sačuvani u dubrovačkoj katedrali. Jedno je od najljepših zlatarskih djela iz vremena oko god. 11oo kutija u kojoj se čuva glava sv. Kristofora u Rabu; iskucani prizori na stranama toga relikvijarija prikazuju, među ostalim, mučeništvo sv. Kristofora. Najvredniji zlatarski rad XIV<em> st.</em> je raka sv. Šimuna u Zadru.<em> Francesco da Milano</em>, koji ju je izveo 1380, prikazao je pored svečeva lika scene iz njegova života i legende o njegovim moćima; tu se, uz kralja Ludovika, pojavljuje njegova žena Jelisava Kotromanić, pa ban Kotromanić, ban Pavao Šubić i dr. Kod izrađivanja te rake sudjelovali su i neki domaći majstori. Malobrojna sačuvana djela svjetovne upotrebe zacijelo su domaći radovi, npr. pozlaćene srebrne pločice pojasa iz XIV<em> st</em>., nađene kod sv. Spasa na vrelu Cetine (posve su im srodne pločice nađene u okolici Travnika). Na njima su prikazani parovi muškaraca i žena te lisnati ornamenti gotičkoga karaktera. Uzori potječu iz sjev. Francuske. Na srebrnim pločicama, sačuvanim u riznici župne crkve u Ninu, prikazani su lovački prizori.<br /> Neki tekstilni radovi, vezivo na figuralnim zastorima, narukvicama i drugim crkvenim predmetima, sačuvanim u Krku, Dobrinju, Zadru, Splitu i Zagrebu, vjerojatno su proizvodi samostanskih radionica. U iluminaciji rukopisnih knjiga pojavljuju se potkraj XIII<em> st.</em> i u XIV<em> st. </em>novi motivi slobodnijih i bogatijih biljnih i dr. ornamenata bolonjske škole. Novi svjetovni duh odrazuje se i u sitnoslikarskim ukrasima franc. škole na pojedinim kodeksima u Dalmaciji. Neki od njih, kao i dio ukrasa izvedenih na bolonjski način, bez sumnje su domaćega podrijetla. God. 1368 nastao je čuveni glagoljski misal kneza Novaka ukrašen kićenim inicijalima i minijaturama.<br /> U XIV<em> st.</em> radi, prema arhivskim podacima, i u sjev. Hrvatskoj niz domaćih zlatara. Neki zagrebački zlatari zauzimali su ugledne magistratske položaje, a neki radovi, npr. dio raspela s Ivanom i Marijom u riznici zagrebačke katedrale, zacijelo su njihova djela. U XV<em> st.</em> dobivaju zagrebački zlatari cehovske povlastice, i to vjerojatno od Matije Korvina. Primali su važne narudžbe, npr. da izrade relikvijarij »nevinoga djeteta« u zagrebačkoj katedrali. O dalm. majstorima-zlatarima XV<em> st. </em>govore ne samo mnogi pisani podaci nego i sačuvana djela, npr. lopudski kalež s osobito lijepom patenom urešenom graviranim i emaljem ispunjenim prikazom Krista u grobu (rad nepoznatoga dubrovačkog majstora). Križ jedne korčulanske bratovštine s reljefima svetačkih likova i članova bratovštine izradio je 1471 <em>Ivan Progonović</em>, poznati dubrovački majstor iz druge pol. XV<em> st. </em>Zadarski zlatar<em> Matija Dragonić</em> izveo je krasan kasnogotički kalež splitske crkve sv. Mande. I u Istri su sačuvana mnoga zlatarska djela iz toga razdoblja; neka od njih mogla bi biti domaća.<br /> Na početku XV<em> st.</em> nastao je jedan od najljepših glagoljskih iluminiranih rukopisa — misal splitskog vojvode Hrvoja, vjerojatno rad domaćeg iluminatora. Među renesansno ukrašenim dalm. kodeksima ističe se zadarski misal iz 1480. U Zagrebu je potkraj XV<em> st.</em> živio slikar<em> Johannes Almanus</em>, možda autor prvoga dijela misala br. 354 zagrebačke katedrale. U tome misalu još vlada kasnogotički stil, no pored religioznih prizora tu se nalazi i niz svjetovnih motiva izvedenih po gravurama zapadnoevr. majstora. U riznici zagrebačke katedrale nalazi se i kodeks br. 355, renesansno opremljen u budimskoj kraljevskoj sitnoslikarskoj radionici. Na dvoru Matije Korvina djelovao je Dubrovčanin<em> Feliks Petančić</em> koji se istakao ne samo kao diplomat nego i kao iluminator. Kasnije je na budimskom dvoru izveo nekoliko radova i čuveni majstor<em> Juraj Klović (Glović)</em> kojemu se pripisuje i drugi dio iluminacija zagrebačkog misala br. 354.<br /> Poznata su imena i dalm. klesara, koji su renesansnim dekorom opremali različite građevine i u svojoj domovini i u Ugarskoj. Kiparu<em> Ivanu Duknoviću</em> pripisuju se mnogi radovi primijenjene umjetnosti u Ugarskoj, a njegovih se djela sačuvalo i u Dalmaciji i u Italiji. Među drvorezbarima XV<em> st.</em> važniji su<em> Ivan Budislavić</em>, koji je 1440 bogato ukrasio korske klupe trogirske katedrale, zatim <em>Ivan Korčulanin</em>, majstor zadarskih korskih klupa izrađenih 1485, pa Hrvat iz Rovinja<em> Fra Sebastijan</em>, koji se istakao kao majstor intarzije na korskim klupama u Italiji. U Poreču i na Cresu sačuvane su lijepe klupe nepoznatih majstora. I hrv. majstori metala istakli su se svojim djelima u inozemstvu. Tako su veoma poznate medalje, što ih je Dubrovčanin<em> Pavko Antonijević Bogićević</em> izradio za napuljskoga kralja i za urbinskoga vojvodu, kao i medalje što ih je <em>Franjo Laurana-Vranjanin</em> izveo u juž. Francuskoj na dvoru Renéa d᾽Anjonu.<em> Ivan Zagrepčanin </em>djelovao je u drugoj pol. XV<em> st. </em>u Italiji kao ljevač topova i zvona, a zlatar<em> Tripun</em> iz Kotora izrađivao je 1476, za dvor vel. kneza Ivana III u Moskvi, različito posuđe i druge predmete. Već u sredini XV<em> st.</em> spominju se u Dubrovniku staklarski majstori<em> Petar Božitković</em> i<em> Vlahuša Radvinović</em>, a Dubrovčanin<em> Franjo Jurjev</em> radio je u to vrijeme stakla s figuralnim prizorima u šibenskoj crkvi konventualaca.<br /> Vezenjem ornamentalnih i figuralnih motiva na tekstilu bavili su se u XV i XVI<em> st. </em>neki dubrovački majstori i žene u nekim dalmat. gradovima. Zacijelo su njihov rad neki lijepi primjerci vezenoga misnog ruha, a vjerojatno su domaće ruke izvezle i neke od bogatih figuralnih kazula i drugih komada crkvene odjeće s Grobnika, iz zagrebačke crkve sv. Ivana i iz drugih crkava sjev. Hrvatske, što su sačuvani u muzejskim zbirkama i riznicama.<br /> Potkraj XV i u XVI<em> st. </em>nastaju i najstarije umjetnički opremljene tiskane knjige. Prva hrv. glagoljska knjiga, tiskana 1483, ugledala se oblicima slova i ornamentalnih inicijala u najljepše hrv. stare rukopisne kodekse. Veoma je uspjela i oprema knjiga tiskanih u Senju (1494) i u Rijeci (1530—31). Dubrovčanin <em>Franjo Ratković</em> izdao je u Mlecima (1512) ukusno opremljene knjige tiskane bosančicom. Naši protestantski emigranti izdavali su u Njemačkoj knjige za Slavenski Jug i opremali ih na renesansni način. Knjige tiskane kasnije u Nedelišću kod Varaždina (1574—87) i (od 1587) u Varaždinu pokazuju također renesansnu dekoraciju. Okovi knjiga šibenskoga renesansnog zlatara<em> Horacija Fortezze</em> sačuvani su u domovini, a mnoga druga različita njegova djela čuvaju se u muzejima Italije i Engleske.<br /> Znamenit ljevač bronce bio je u prvoj pol. XVI<em> st. Ivan Krstitelj Rabljanin.</em> U Dubrovniku je izradio niz topova i zvona, među kojima se ističe renesansno urešeno zvono na gradskom zvoniku sa satom. Taj je majstor slao svoja djela i u Italiju i u Španjolsku. Od rezbarenih i intarzijama ukrašenih djela ističu se osobito klupa iz 1520 u zagrebačkoj katedrali, rad slikara i kipara<em> Petra</em> te stolara<em> Nikole,</em> zatim klupe u Novom Vinodolu (kraj XVI<em> st</em>.), te klupe u Hvaru, rad<em> Franje Čiočića</em> iz Korčule i<em> Antuna Spije</em> iz Zadra (1583). Renesansna nošnja utječe ne samo na odjeću gradskoga pučanstva nego i na kroj odjeće seljaka, a renesansni motivi susreću se i na rezbarijama seljačkih drvenih škrinja u juž. Hrvatskoj.<br /> U Hrvatsku su prodrli i islamski utjecaji, kad su Turci u XV i XVI<em> st. </em>zauzeli njezin velik dio. Zlatna veziva na slavonskom seljačkom tekstilu, neki biljni motivi na slavonskim tikvicama i pojedini drugi elementi pokazuju da su se islamske tradicije u tim krajevima održale i pošto su Turci potkraj XVII<em> st.</em> izgubili to područje. Za vrijeme ratova protiv Turaka selili su se u Hrvatsku mnogi Srbi, i to djelomice na područje koje je došlo u vlast Turaka, a djelomice i u krajeve pod zaštitom hrv., austr. i mlet. vojska. Smjestivši se ovdje kao graničari (krajišnici), stekoše posebne političke i vjerske povlastice. Otada se kod ovdašnjih Srba javljaju mnogi predmeti primijenjene umjetnosti isprva u srpsko-bizant. stilu, a kasnije i pod utjecajem zap. stilova. Oko sredine XV<em> st.</em> u Varaždinu je nastao lijep kodeks (Apostol) pisan ćirilicom i urešen inicijalima i ornamentalnim motivima. U tadašnjem turskom dijelu Slavonije u srpskopravoslavnom manastiru Orahovici., napisano je i urešeno (u posljednjim decenijima XVI<em> st.) </em>nekoliko knjiga od kojih su neke rad kaligrafa<em> Mateja.</em> Iz Srbije su doneseni neki lijepi vezilački radovi, npr. u dalm. manastiru Krki je studenički epitrahij iz XV <em>st.</em> vezen zlatom, a u slavon. manastiru Pakri mileševska plaštanica, dar vlaško-moldavskoga vojvode (1567) s vezenim prizorom Oplakivanja Krista.<br /> U XVII <em>st.</em> razvijaju se velike skupne radionice koje dobivaju značaj manufaktura. U Dubrovniku su već u XV <em>st.</em> postojale tako jake suknarske manufakture da su svojom konkurencijom ugrozile mletačke suknare. Petar Zrinski osnovao je 1651 u Čabru manufakturu željezne robe (kuhinjskih predmeta itd.) koja je radila do potkraj XVIII <em>st.</em> Na dvoru zagrebačkog biskupa Petra Petretića osnovana je oko sredine XVII <em>st.</em> vezilačka radionica u kojoj su kmetovi s biskupskog imanja kraj Vugrovca vezli misna odijela i crkvene dekoracije. Pod vodstvom <em>Johanna Wolfganga Stolla</em> izrađivali su i figuralne prizore s bogatom baroknom ornamentikom (cvijeće i dr. motivi). Sačuvan je »božji grob« u zagrebačkoj katedrali i nešto crkvenog ruha. Biskup Juraj Branjug zaposlio je u prvoj pol. XVIII <em>st.</em> skupinu stolara, kipara i obrtnika drugih struka koji su otada izrađivali klupe, ispovjedaonice, propovjedaonice i dr. za crkve zagrebačke biskupije. God. 1728—29 osnovana je u naselju saskih rudara Perlasdorfu kod Delnica staklana u kojoj su nekoliko godina radili pretežno češki majstori i radnici; 1764 osnovao je Čeh Holub staklanu u Sušici, a sedamdesetih godina XVIII <em>st.</em> postojala je staklana u Našicama. Procvat manufaktura i tvornica staklenih, keramičkih i dr. proizvoda počinje tek u XIX <em>st.</em><br /> Iz XVII i XVIII <em>st.</em> sačuvan je niz kvalitetnih djela zlatarstva. Vrijedan je npr. srebrni reljef »Raspeća« u zagrebačkoj katedrali, rad domaćeg zlatara<em> Ivana Mihlovića</em> (1609) i pločica s amblemima različitih obrtničkih struka udruženih u zagrebačkom kaptolskom zlatarskom cehu, zacijelo rad<em> Stanka Horvata</em> (potkraj XVII <em>st.</em>)<em>. </em>Zanimljivo je usporediti s tim djelima predmete izrađene u to vrijeme za srpskopravoslavne crkve po tradicijama srpsko-bizant. uzora, a i s elementima zap. utjecaja, npr. darohranilnicu manastira Orahovice, rad<em> Avramija Hlapovića</em> (1617), krst istoga manastira, rad<em> Stefana Ivanovića</em> (1632), pa okove knjiga, kujundžijski rad <em>Mihe Narančića</em> (potkraj XVII <em>st.),</em> u Gomirju i Kostajnici. U posljednjim decenijima XVII <em>st.</em> i u prvoj pol. XVIII <em>st.</em> dominiraju hrv. i srp. zlatari u Budimu i u Madžarskoj. Neki od njih izrađuju predmete za pojedina mjesta u Hrvatskoj. Lijevanje brončanih predmeta osobito se razvilo u XVII i XVIII <em>st.,</em> a imena ljevača u Zagrebu i dr. poznata su sa zvona koja pokazuju visok kvalitet njihove proizvodnje. Od zlatarskih radova iz XVIII <em>st. </em>zanimljivi su predmeti za srpskopravoslavne crkve, što ih je u prvoj pol. XVIII <em>st.</em> izveo<em> Jakov</em> u Topuskom; iz druge pol. toga stoljeća potječu vrijedni proizvodi zagrebačkih zlatara, sačuvani pretežno u riznici katedrale.<br /> Često vrlo dekorativne rešetke vrata i prozora, cimeri gostionica i dr. zacijelo su rad domaćih kovača željeza. Iz XVII <em>st. </em>najljepša je rešetka svetišta trsatske crkve, a iz XVIII <em>st.</em> potječu neke rešetke iz Labina i iz sjev. Hrvatske. — Drvorezbari i intarzisti <em>Urso Weber, Matija Erlman, Ivan Komersteinner, Matija Krakalić</em> i dr. poznati su — što iz arhivskih izvora, a što po sačuvanim djelima — kao vješti majstori XVII <em>st.</em> Vrijedne su minijature u knjigama, rad poljudskog iluminatora<em> Bone Razmilovića </em>(oko 1675). I neke rukopisne knjige srp. manastira ukrašene su inicijalima, vinjetama i minijaturama s crkvenim motivima, a u »Sibili«, knjizi-gatalici Katarine Zrinske, ističe se »Kolo sreće« uz druge, što svjetovne što mitološke motive. Uskoro zatim (1696) počinje<em> Pavao Ritter Vitezović,</em> u prvoj zagrebačkoj tiskari tiskati povijesna, poučna i zabavna djela urešena baroknom ornamentikom. Njegov su rad nastavili, u mnogim mjestima Hrvatske, drugi tiskari koji se često bave i umjetničkim opremanjem knjiga. — Dubrovačka čipka poznata je u XVII <em>st.</em> i u inozemstvu kao skupocjen proizvod, a u gradskom i seoskom tkivu i vezivu u Hrvatskoj prevladavaju barokni motivi (uz granicu prema Turskoj kadšto i s islamskim varijantama).<br /> Pri kraju XVIII i na poč. XIX <em>st.</em> zapaža se razvitak klasicističkoga stila na radovima zagrebačkih i varaždinskih zlatara <em>Jurja Kunića, Franje Lesnika</em> i dr. Klasicističke značajke pokazuje ograda od kovana željeza na balkonu jugoistočne kule u sklopu zagrebačkoga nadbiskupskog dvora. Potkraj XVIII <em>st.</em> radila je u Rijeci tvornica kamenine. U prvoj polovini XIX <em>st.</em> radi sve veći broj tvornica keramičke i staklene robe u Krapini, Zagrebu, Osretku kod Samobora i dr. I na tim proizvodima prevladavaju u prvim decenijima klasicistički i bidermajerski a kasnije neobarokni motivi. Industrijski produkti sve više potiskuju obrtničke, a istodobno pada i kvaliteta obrtničkih radova, koji nisu mogli konkurirati masovnim tvorničkim proizvodima, pogotovo onima koji su u zemlju dolazili sve više kao import.<br /> Austrijski apsolutizam prouzročio je silno nazadovanje privrede u Hrvatskoj. I. Kukuljević upozoravao je na to već 1853, a pet godina kasnije »Gospodarski list« drži da je tome uzrok i nedostatak obrtnih škola. Sloboda obrta, proglašena 1872, dala je industrijskom kapitalizmu slobodne ruke, a ukinuće cehova pogodilo je obrtnike koji su se dobrim dijelom pretvorili u puke trgovce, prodavače tuđih industrijskih proizvoda. Društvo umjetnosti osnovalo je u Zagrebu 1880 Muzej za umjetnost i obrt, a 1882 Obrtnu školu. Nastavnicima je uspjelo da postepeno stvore nov kadar kvalitetnih obrtnika. Zapadnoevr. historicizam onoga doba dominirao je npr. u neorenesansnim oblicima proizvoda te škole, kao i u Kallininoj keramičkoj tvornici u kojoj su radili apsolventi Obrtne škole. U drugoj pol. XIX<em> st.</em> mnoge su škole — a i Društvo umjetnosti, te neki pojedinci i poduzetnici — počele propagirati narodne, seljačke oblike i ornamente i u primijenjenoj umjetnosti i u industriji. Barun Pfeiffer proizvodio je 70-tih godina, u svojoj keramičkoj tvornici u Slav. Orahovici, posude po uzorcima pučkih lončara iz različnih jugosl. krajeva. Otada do danas proizvodnja tzv. narodnih rukotvorina u mnogočemu se komercijalizirala. Unatoč tome uspjelo je studijem lik. vrednota seljačkih izvornih radova otkriti ljepotu i bogatstvo njihova izraza.<br /> U novim tvorevinama teži se za razrađivanjem tih elemenata. Potkraj XIX<em> st.</em> ta su se nastojanja povezala sa secesionističkim nastojanjima i koncepcijama koja su u zap. Evropi prekidala s tradicijama hist. stilova. Već 1898 bio je utjecaj secesije u Hrvatskoj tako jak da su njeni protivnici poveli žestoku borbu protiv nje. Deset godina kasnije A. G. Matoš je odao osobito priznanje pokalu »Dobrodošlice« od<em> Roberta Frangeša</em> koji je u njemu sintetizirao secesionistički i hrvatski pučki izraz. Ta su nastojanja prevladavala ne samo u zlatarstvu, kao npr. u ranim djelima<em> Ive Kerdića</em>, nego i u obrađivanju kovanog željeza; to se očituje npr. i na ogradi stubišta Kotarskoga suda u Sisku što ju je samostalno izveo<em> Josip Broz, </em>tadašnji bravarski naučnik, kao svoj ispitni rad (1909). — Kallinina tvornica keramičkih proizvoda varira u svojim pećnjacima i drugim radovima mnogovrsne secesionističke motive; i oblici pokućstva i ostala djela primijenjene umjetnosti podvrgavaju se prvih godina XX<em> st. </em>postulatima »nove umjetnosti«. Osobito je važna okolnost što su lik. umjetnici u to doba poklanjali mnogo pažnje primijenjenoj umjetnosti.<em> Tomislav Krizman</em> je od 1912 u svojoj školi odgojio mnogo đaka, a<em> Robert Frangeš, Ivo Kerdić, Rudolf Valdec</em> i<em> Ivan Meštrović</em> stvorili su tada niz majstorskih medalja, plaketa, kaleža, pokala i dr.<br /> Oko sredine 20-tih godina XX<em> st.</em> postavio je<em> Hinko Juhn </em>sa svojim učenicima osnove za razvitak moderne hrv. keramike. Tridesetih godina XX<em> st.</em> odgajao je<em> Cvjetko Pećar</em> na Obrtnoj školi novu generaciju kovača željeza odvraćajući ih od oblika i ornamenata, koji nisu svojstveni obradi toga materijala. Tu je i <em>Srećko Sabljak</em> u istom smislu usmjerivao drvorezbare i stolare. Umjetnica ukrasnog pisma<em> Olga Höcker</em> odgojila je generacije vještih radnika u toj struci, a<em> Danica Brössler</em> i<em> Mira Kovačević </em>školovale su tekstilne radnice. God. 1926 Krizman je ponovno nastojao da okupi sve pregaoce na području primijenjene umjetnosti u udruženju<em> Djelo</em>, no njegova su nastojanja donijela plodove tek nakon Oslobođenja, kad je osnovano Udruženje umjetnika primijenjenih umjetnosti i kad je počelo djelovanje<em> Exata</em> (1951), eksperimentalnog ateliera, koji je mnogo pridonio povezivanju kreatora na području primijenjene umjetnosti s industrijom. Ta se suradnja očituje ne samo na području grafike, tekstila, keramike i dr., nego i u ostvarivanju cjelovitih arhitektonskih prostora građenih standardnim industrijskim elementima i opremljenih adekvatnim namještajem. Rezultati tih nastojanja prikazani su na »Zagrebačkom triennaleu« 1955 i 1958. Mnogobrojni umjetnici, zastupani na tim manifestacijama, opravdavaju nade da će na osnovu već izgrađenih smjernica nastati još bolja djela.<tab>I. Bh. </tab><br /> ORIJENTALNI RUKOPISI I KNJIGE<br /> Po dolasku Osmanlija na Balkanski poluotok 1354 i uporedo s njihovim kasnijim postepenim osvajanjem naših krajeva počinje i širenje tursko-islamske kulture u svim njezinim oblicima i izrazima. Iako je poznato da su prvi dodiri Dubrovačke Republike s Osmanlijama uslijedili još za vlade Bajazida I (1382—1402), ako ne čak i ranije, ipak najstariji sačuvani turski spis dubrovačkoga Državnog arhiva (ferman Mehmeda II - Osvajača, u stvari priznanica za uplaćeni danak) potječe tek iz 1458. Iz razdoblja 1458—1808 sačuvalo se u dubrovačkom Državnom arhivu više od 10.000 turskih isprava (među njima i tridesetak na arap. jeziku). Po kićenosti i neobičnoj veličini ističu se fermani Murata III iz 1575 (dužina 1,53 <em>m</em>) i Mehmeda III iz 1597 (dužina 2,11 <em>m</em>), I dva pisma marokanskoga vladara Sidi Muhammada ibn Abdullaha ibn Isma᾽īla (iz 1780 i 1781) iskićena su arabeskama u bojama i pisana karakterističnim magribskim duktusom. — Po broju turskih listina u Hrvatskoj, na drugom je mjestu Državni arhiv u Zadru sa svojim<em> Dragomanskim arhivom</em> (oko 3800 turskih isprava) koji obuhvaća uglavnom korespondenciju između venec. vlasti u Dalmaciji i susjednih turskih vlasti (1582—1798): među tim ispravama nema dekorativnih primjeraka. — Iz vremena turske vladavine nad Makarskim primorjem, Poljicama i Likom sačuvano je oko 1500 turskih listina u franjevačkim samostanima na Visovcu, u Makarskoj, Zaostrogu, Živogošću i Omišu. Turski dokumenti s područja Poljica nalaze se uglavnom u splitskom Kaptolskom arhivu, a manji dio u splitskom Arheološkom muzeju. Splitska Grad. biblioteka čuva jedan berat (carski patent), četiri fermana (carske zapovijedi) i jednu bujuruldiju (vezirsku naredbu). Osim nekoliko kićenije pisanih carskih berata s dekorativnim tugrama (sultanov stilizirani potpis nad prvim retkom isprave) i većega broja carskih fermana i namjesničkih bujuruldija, pisanih kaligrafski, nema isprava s naročitim dekorativno-kaligrafskim osobinama. One sve (ima ih oko 6000 komada) potječu iz razdoblja 1494—1724. — Orijentalna zbirka Historijskog instituta JA u Zagrebu obuhvaća, uz kolekciju orijentalnih rukopisa, i više od 750 turskih listina iz razdoblja 1563—1910.<br /> Pored tih većih skupina turskih dokumenata u Hrvatskoj ima i nekoliko manjih fondova turskih listina (Državni arhiv u Zagrebu —34 vlastita i 8 komada iz Ottenfelsove orijentalne zbirke, iz razdoblja 1586—1885; Arhiv JA—27 komada iz razdoblja 1528—1854; Arhiv grada Zagreba—7 komada iz razdoblja 1658—1875; Etnografski muzej u Zagrebu—15 različitih, nedatiranih zapisa-amuleta).<br /> Osim navedenih listina, na području Hrvatske nalazi se i velik broj orijentalnih kodeksa i knjiga, sakupljenih uglavnom u Bosni i Hercegovini, Makedoniji, Kosmetu i Crnoj Gori (na području bivše oblasti Sandžak). Utjecaj tursko-islamske kulture na tim područjima znatno se ispoljio i na književno-naučnom polju, pa je knjiga bila vrlo cijenjena, rado kupovana i zbog toga kod nas mnogo prepisivana. Tako su u našim gradovima nastale mnogobrojne javne i privatne biblioteke s većim i manjim fondovima rukopisa na turskom, arap. i perz. jeziku. U Prvom svjetskom ratu, a i prije njega, uništeno je i upropašteno mnogo pisanih spomenika tursko-islamske kulture. — Da se to propadanje spriječi, Jugoslavenska akademija počela je 1927 sakupljati po navedenim krajevima rukopise i knjige pisane na jezicima islama. Rezultat je te akcije Orijentalna zbirka JA. Pored turskih dokumenata ona obuhvaća više od 2000 biranih orijentalnih kodeksa, pa je po tome jedna od najpoznatijih zbirka orijentalnih rukopisa u Evropi; dobar dio rukopisa nastao je na jugoslav. području, pa su i mnogi autori, a još više prepisivači, naši ljudi. Od njezinih kodeksa ističu se: rukopis jednog<em> Kur᾽ana</em> velikog formata i raskošne izvedbe (sign. 2000) s kraja XIV ili poč. XV <em>st</em>., kupljen prije nepunih 200 godina u Egiptu. To remekdjelo kaligrafske umjetnosti ukrašeno je zastavkama, medaljonima i ornamentom rađenim biljnim bojama. Medu iluminiranim kodeksima, u toj se zbirci nalazi i jedan perz. rukopis (sign. 754) sa stihovanim epom о Tamerlanu<em> (Timurname), </em>pisan u XVI <em>st.</em> i ukrašen sa 6 minijatura. — U institutu za povijest prirodnih, matematičkih i medicinskih nauka JA u Zagrebu nalaze se 4 turska kodeksa, uglavnom ljekaruše s područja Bosne i Hercegovine, bez naročite umjetničke vrijednosti. — Manja, ali vrlo dragocjena zbirka pisanih spomenika što ih je na prijelazu iz XVIII u XIX <em>st.</em> u Carigradu sakupio tadašnji austr. poslanik kod Visoke Porte, F. Ottenfels, nalazi se u Državnom arhivu u Zagrebu. Ona obuhvaća, pored ostaloga, veoma vrijedne i znalački odabrane kodekse (16 na perz., 6 na turskom i 2 na arap. jeziku). Medu perz. rukopisima 4 su iluminirana vrlo lijepim minijaturama. Najraskošniji je kodeks spomenute zbirke<em> Šahnama</em> (»Knjiga kraljeva«). — I Sveučilišna knjižnica u Zagrebu čuva 25 kodeksa (12 na arap., 12 na turskom i 1 na arap. i turskom jeziku), koji su nabavljeni u zemlji; samo neki od njih pisani su kaligrafski, a imaju i ljepše zastavke. — U Etnografskom muzeju u Zagrebu nalaze se 2 orijentalna kodeksa (dio zbirke dokumenata što ih je Sielski sakupio u Bosni), a nekoliko ih čuva i Gradska biblioteka u Splitu te gradska knjižnica u Zagrebu (2 kodeksa).<tab>S. Baj.</tab><br /> ARHEOLOŠKA ISTRAŽIVANJA<br /> Počeci istraživanja arheol. spomenika u Hrvatskoj, u prvom redu epigrafskih, idu u XV <em>st.</em> Rukopisni spisi iz toga doba donose već pojedine epigrafske tekstove, a prvi rad posvećen ant. natpisima iz naših krajeva napisao je <em>Ciriaco d’Ancona</em> (»Epigrammata reperta per Illyricum«). U idućim stoljećima skupljanjem i čitanjem natpisa bavi se čitav niz istaknutih domaćih ljudi<em> (M. Marulić, F. Natalis, R. Bošković, I. Lučić, Š. Ljubavас, I. J. Pavlović-Lučić </em>i dr.), a za arheol. spomenike sve se više zanimaju i strani učenjaci i putopisci<em> (J. Spon, G. Wheler).</em> Osobitu pažnju stranih istraživača privlači Dioklecijanova palača u Splitu; njoj posvećuje svoju veliku studiju Englez<em> R. Adam</em> (»Ruins of the Palace of the Emperor Diokletian at Spalatro in Dalmatia«, 1764). U XVIII <em>st. </em>zabilježene su u Dalmaciji i prve vijesti о prethist. gradinama (u kronici<em> V. Prodija</em>), kojima se posebno bavi historik<em> A. Matijašević</em> iz Visa. Izvan Dalmacije ističu se arheol. radovima<em> A. B. Krčelić, A. Blašković</em> i, osobito, prof. arheologije u Budimpešti <em>M. P. Katančić</em>, koji je dao niz radova о pojedinim problemima arheologije (»Elementa numismatica« i dr.).<br /> U XIX <em>st.</em> počinje intenzivniji rad na skupljanju i istraživanju arheološke građe. Osnivaju se muzeji arheol. spomenika u Splitu (1821), Zadru (1830) i Zagrebu (1846). God. 1821<em> K. Lanza</em> počinje istraživati ant. Solin; njegov rad nastavljaju kasnije<em> F. Carrara, F. Lanza</em> i dr. U Zadru u drugoj polovici XIX <em>st.</em> djeluju<em> C. F. Bianchi, J. Bersa</em> i dr. Splitski muzej sa svojim glasilom<em> Bullettino di archeologia e storia dalmata</em> (izlazi od 1878, kasnije — od 1920 — pod imenom<em> Vjesnik za arheologiju i historiju dalmatinsku) </em>postaje centar intenzivnih istraživanja ant. starina (uključivši i starokršćanske), a u manjoj mjeri i prethistorijskih. Najvažnija je ličnost iz toga razdoblja<em> F. Bulić.</em> Starohrvatske spomenike uspješno počinje istraživati<em> Hrvatsko starinarsko društvo</em> sa sjedištem u Kninu, koje od 1895 izdaje svoj organ<em> Starohrvatska prosvjeta. </em>Materijalnu kulturu starohrvatskog doba obrađuju u to vrijeme, među ostalima,<em> L. Jelić, F. Bulić, L. Marun</em> i<em> F. Radić.</em> U manjoj se mjeri bave prethist. istraživanjima<em> O. Hovorka, N. E. Weiser, A. Gilić, I. Bulić</em> i<em> P. Kaer.</em> Ilirske i rimske starine u Istri istražuje niz arheologa<em> (C. Marchesati, A. Amoroso, Р. Sticotti, A. Puschi</em>, a kasnije <em>A. Gnirs),</em> koji svoje radove objavljuju uglavnom u <em>Atti e memorie della Società istriana di archeologia e storia patria. </em>U Zagrebu postaje glavna ličnost<em> Š. Ljubić</em> koji vodi Arheološki muzej i uređuje desetak godina njegove glasilo<em> Vjesnik Hrvatskog arheološkog društva</em> (izlazi od 1879). Velik broj priloga s arheol. materijalom iz Hrvatske objavljen je i u glasilima bečke <em>Zentralkommission zur Erforschung und Erhaltung der Kunst- und historischen Denkmale.</em> U Zagrebu je 1896<em> Š. Ljubica</em> naslijedio <em>J. Brunšmid, </em>dugo godina najistaknutiji arheolog u sjev. Hrvatskoj i prvi prof. arheologije na Sveučilištu u Zagrebu.<br /> Između dva svjetska rata arheol. nauka u Hrvatskoj oslobodila se definitivno početnog amaterizma. Pored niza stranih stručnjaka, koji kod nas vrše iskapanja ili obraduju arheol. probleme s područja Hrvatske<em> (W. Buttler, R. Egger, E. Dyggve, J. Strzygowski, R. R. Schmidt),</em> djeluju i domaći arheolozi:<em> M. Abramić</em> radi pretežno na klasičnoj,<em> V. Hoffiller</em> na prethist. i klasičnoj,<em> Lj. Karaman</em> na starohrvatskoj, a<em> G. Novak</em> na prethist. arheologiji. Mladoj generaciji pripadaju<em> J. Klemenc, S. Gunjača, M. Šeper</em> i <em>S. Vuković.</em><br /> Nakon Drugoga svjetskog rata rad na svim područjima arheologije postaje intenzivniji. Arheol. istraživanja vrše se na Lijevoj Bari kod Vukovara, u Bijelom Brdu, Varaždinskim Toplicama, Danilu kraj Šibenika, Smilčiću kraj Zadra, Biskupiji kod Knina, Kačićima kod Zadra, Žminju kraj Pazina, Starom Gočanu kraj Barbana i drugim lokalitetima. U okviru te aktivnosti djeluje, pored nekih starijih, i niz mladih arheologa: <em>D. Rendić-Miočević, Z. Vinski, K. Vinski, I. Degmedžić, V. Mirosavljević, M. Gorenc, B. Vikić-Belančić, B. Gabričević, I. Marović, M. Suić, Š. Batović, I. Petricioli, Vrbanović, B. Bačić, B. Marušić </em>i dr.<tab>Al. S.</tab><br /> PISCI I DJELA<br /> <strong>Od početaka do Narodnog preporoda.</strong> Najstariji pojedinačni podaci o nekim majstorima i djelima s područja kontinentalne Hrvatske nalaze se uzgredno zabilježeni u pojedinim starim zapisima, kronikama, npr.<em> Einhardova</em> vijest o graditeljima što ih je Fortunat, patrijarh Grada kraj Akvileje, poslao knezu Ljudevitu Posavskom oko 822 da mu podižu utvrde protiv Franaka (<em>F. Rački</em> »Documenta historiae croaticae periodum antiquum illustrantia«, 1877, str. 325), a podjednaku građu sadrže i mnoge isprave (»Codex diplomaticus regni Croatiae, Dalmatiae et Slavoniae«, vol. II—XV, 1904—34;<em> R. Lopašić</em> »Acta historica confinii militaris«, I—III, 1884, 1885, 1889). Pojedinačni podaci nalaze se i na mnogim objektima na koje su stavljeni natpisi; oni često naznačuju tko je i kada sagradio neku zgradu, izradio kakav komad namještaja, izlio zvono i sl. (<em>I</em>.<em> Kukuljević</em> »Natpisi sredovječni i novovjeki«, Zagreb 1891). Za povijest starih gradova Hrvatske veoma su važni izvještaji, npr. izvještaji krajiškoga generala<em> Ivana Lenkovića</em> (1510—1569), vojnog inženjera<em> Ivana Pieronija, Martina Stier a</em> (1657—1660),<em> Matije Antuna Weissa </em>i dr. Od XVI<em> st.</em> dalje sačuvano je i mnogo crteža koji prikazuju tlocrte i nacrte pojedinih utvrda i gradskih naselja. Ti crteži često prate opise izvjestitelja, a uz njih su mnogo puta dodane legende<em> (Gj. Szabo</em> »Sredovječni gradovi u Hrvatskoj i Slavoniji«, Zagreb 1920, str. 3—9). Mnogi putopisi, osobito od XVI<em> st.</em> dalje, sadrže opise spomenika. Dragocjen je npr. rukopis <em>Maximiliana Prandstettera</em> o putu 1608 iz Beča u Carigrad, a putopis<em> Evlije Čelebije</em> (»Sijahatnama«, I—X) prikazuje i neke hrv. gradove pod turskom vlašću oko sredine XVII<em> st.</em> Za povijest crkvenih spomenika postoji obilje vrijednih podataka u kanonskim vizitacijama i relacijama (npr. relacija senjskog biskupa 5.<em> Glavinića</em> u III vol.<em> Lopašićevih</em> »Spomenika Hrvatske krajine«); srodna se grada nalazi u crkvenim spomenicima, inventarima i sl. Mnoge podatke za povijest umjetnosti zabilježili su stari hrv. historiografi. Već u prvoj sustavno napisanoj povijesti Hrvatske — u djelu zagrebačkog kanonika<em> Jurja Rattkaya</em> »Memoria regum et banorum Dalmatiae, Croatiae et Slavoniae« (Beč 1652) — nalaze se vijesti o Jurju Frankopanu i njegovu poznavanju graditeljstva, slikarstva, kiparstva i drugih umijeća, a u djelima<em> Pavla Rittera Vitezovića</em> (1652—1713), osobito u njegovim rukopisima koji se odnose na zagrebačku biskupiju, ima dragocjenih vijesti o umjetničkim spomenicima. O hrv. gradovima govori i <em>J. W. Valvasor </em>u djelu »Die Ehre des Herzogthums Krain« (1689). Neke veoma vrijedne zbirke umjetnina, npr. zbirke Zrinskih u Čakovcu i Ozlju, razvučene su ili uništene. Biskup A. Mikulić otkupio je Valvasorovu grafičku zbirku, koja je najvećim dijelom sačuvana u Zagrebu. Pojedini svećenici, prikazujući povijest stanovitih crkava, samostana ili redova, ostavili su vrijedne podatke o lik. umjetnicima — pripadnicima tih redova — ili o drugima koji su izveli radove na stanovitom području. Takve su podatke unosili <em>Rafael Levaković</em> (1590—1650) u svoj rukopis »Historia ecclesiae zagrabiensis«,<em> Toma Kovačević</em> (1664—1724) u djelo »Catalogus praesulum zagrabiensium«, a pavlin<em> Nikola Benger</em> daje ih u svom djelu o crkvi Majke Božje Koruške kraj Križevaca (1730), te u »Analima« (1743) i u još nekim rukopisnim studijama.<em> Baltazar Adam Krčelić</em> zabilježio je osobito u dodacima svojim »Annuama« (1748—67) zanimljive podatke o djelovanju nekih biskupa na području umjetnosti, a isusovac <em>Daniele Farlati</em> prikazuje u IV i V vol. svog djela »Illyricum sacrum« (1775 i 1800) i spomenike kontinentalne Hrvatske.<em> Josip Bedeković</em> dao je u djelu »Natale solum saneti Hieronymi« (1752) prvu topografiju međimurskih spomenika, a<em> Dominik Vukasović</em> (1777) topografiju karlovačkoga generalata (<em>V. Henneberg</em> »Lika prije Hacquetovih putovanja«, Narodna Starina, I, str. 51). Franjevac<em> Matija Petar Katančić </em>donosi u svojim tiskanim radovima i mnogim rukopisima, pretežno arheol. djelima (1782—1826), pored podataka za ant. historiju i vijesti o umjetničkim spomenicima. Potkraj XVIII<em> st.</em> nastaju djela<em> Pillera</em> i <em>Mitterpachera</em> »Iter per Poseganam Slavoniae Provinciam« (1771), te <em>Taubea</em> »Historische und geographische Beschreibung des Königreichs Slavonien und des Herzogtums Syrmien« (1777). Ličke spomenike opisao je (1801) <em>Balthasar Hacquet</em>, a sjevernije hrv. krajeve<em> J. v. Csaplovich</em> u djelu »Slavonien und zum Theil Croatien« (1819). <em>Ebner</em> je 1827 izdao monografiju o Varaždinu, a<em> Fras</em> 1835 topografiju karlovačke vojne krajine. Katalog Madžarskog nar. muzeja (<em>J. F. Miller</em> »Cimeliotheca Musei Nationalis Hungarici«, Buda 1825) donosi opise umjetničkih spomenika koji su dospjeli onamo iz Hrvatske od osnutka muzeja 1802 (<em>E. Laszowski</em> »Prinosi Hrvata za Madžarski narodni muzej u Budimpešti«, VjHAD, 1897, II).<tab>I. Bh.</tab><br /> Bogato nasljeđe ant. spomenika pobudilo je vrlo rano zanimanje za historijsko-umjetničko blago Istre i Hrvatskog Primorja. Već je Dante spomenuo brojnost ant. sarkofaga u Puli, a Michelangelo i Fra Giocondo studirali su na crtežima puljskih spomenika (luk Sergijevaca) kanon ant. arhitektonskih proporcija. No svi osvrti na spomenike, zabilježeni do vremena Nar. preporoda, imaju samo relativnu vrijednost grade. To su hist. vijesti, kroničarski i putopisni zapisi, te verbalni i grafički opisi. Nalaze se osobito u zapisnicima kanonskih vizitacija (stanje sakralnih spomenika), u inventarima, u relacijama mletačkih potestata i providura (stanje i potrebe javnih objekata i fortifikacija), izvještajima i nacrtima austr. vojnih inženjera o stanju gradova i utvrda (<em>Ivan Pieroni </em>1639, <em>Martin Stier</em> 1657—1660,<em> Matija Antun Weiss</em> 1729), u putopisima i dnevnicima<em> (Marino Sanudo, Bianco Noe, Ireneo della Croce)</em> i u geografskim djelima<em> (Vincenzo Maria Coronelli). </em>Važne su i lokalne kronike kojih su autori<em> I. Feretić</em> (za otok Krk), <em>M. Botterini</em> (za otok Lošinj) i<em> Giorgini</em> (za Labin). U historiografskim djelima prikazao je<em> J. W. Valvasor</em> (»Die Ehre des Herzogthums Krain«, 1689) neke gradove austr. Istre, Rijeku i Senj, a istarski biskupi <em>Tommasini</em> u Novigradu (»De Commentari«) i <em>Naldini</em> u Kopru (»Corografía«) ostavili su deskripcije spomenika svojih dijeceza. <em>Daniele Farlati</em> (»Illyricum sacrum«, Venezia 1777 i 1800) donosi materijal za otočke i primorske biskupije, <em>Ughelli</em> (»Italia sacra«) za istarske,<em> Franjo Glavinić</em> (»Historia Tersactana«, Udine 1648) za Trsat, a<em> Alberto Fortis</em> (»Saggio d᾽osservazioni«, Venezia 1771) za Cres i Lošinj.<tab>B. F.</tab><br /> U Dalmaciji se historija umjetnosti kao naučna disciplina razvila tek u drugoj pol. XIX<em> st.</em> Međutim i u prethodnim stoljećima mnogi su domaći pisci i historičari te strani putopisci opisivali (ne obrađujući ih naučno) hist. i umjetničke spomenike. Većina tih opisa odnosila se na ant. spomenike, među kojima u prvom redu na Dioklecijanovu palaču u Splitu.<br /> Prvi opis istaknutijih građevnih spomenika u dalm. gradovima dao je u X <em>st.</em> bizant. car <em>Konstantin Porfirogenet</em> (»De administrando imperio«). — <em>Toma Arhiđakon</em> u XIII <em>st.</em> u svojoj kronici (»Historia Salonitanorum pontificum atque Spalatensium«) uz put spominje splitske ant. spomenike. U XV<em> st.</em> putuju Dalmacijom i prepisuju grč. i rim. natpise <em>Ciriaco d᾽Ancona, Petrus Caecius, Antiquus Venetus, Antiquus Lucii, Marcanova Felicianas, Ferrarinus Iucundus</em> i dr.<br /> U doba humanizma i renesanse oživio je još više interes za ant. spomenike. Splitski humanistički pjesnici<em> Marko Marulić</em> i <em>Franjo Božičević Natalis</em> obilaze s <em>Dminom Papalićem</em> solinske ruševine te sakupljaju i prepisuju natpise, a Papalić ih pohranjuje u svojoj palači, tvoreći tako prvu našu poznatu muzejsku zbirku. I mletački izvjestitelji i upravitelji, izvještavajući dužda o Dalmaciji i njenim prilikama, opisuju i umjetničke spomenike.<br /> U XVII<em> st.</em> trogirski historik<em> Ivan Lučić (Lucius)</em> sakuplja i u svojim djelima (»De regno Dalmatiae et Croatiae libri sex«, Amsterdam 1666) objavljuje mnoge važne arheol. podatke. I ostali pisci i javni radnici popisuju ant., uglavnom epigrafske, spomenike svog područja, tako Šibenčani<em> Dominik Zavoreo</em> (»De rebus Dalmaticis libri octo«) i<em> Ivan Tomko Mrnavić</em> (»De Illyrico caesaribusque illyricis dialogorum libri VII«), Zadrani<em> Šimun Ljubavac</em> i<em> Valerij de Ponte</em>, Višanin<em> Antun Matijašević Caramaneo</em>, Korčulanin<em> Jakov Salečić</em>, Bračani<em> Nikola Michieli Vitturi</em> i<em> Ivan Ivanišević.</em> Od stranaca koji tada putuju Dalmacijom najopširnije opisuju ant. spomenike Francuz <em>Jacques Spon</em> i Englez <em>George Wheler</em> (»Voyage d᾽Italie, de Dalmatie, de Grèce et du Levant«, Lyon 1678).<br /> U XVIII<em> st.</em> privukli su dalm. antički spomenici evropsku pažnju. <em>Daniele Farlati</em> i njegovi suradnici <em>F. Riceputi</em> i<em> J. Coleti </em>opisuju ih u svom djelu »Illyricum Sacrum« (I—VIII, Venezia 1751—1819). Prvi je naučno obradio i detaljno snimio Dioklecijanovu palaču u Splitu engleski graditelj <em>Robert Adam</em> (»Ruins of the Palace of the Emperor Diocletian at Spalatro iz Dalmatia«, London 1764) u suradnji s franc. graditeljem <em>C. Clérisseauom. </em>To je djelo presudno utjecalo na razvitak klasicističke arhitekture XVIII <em>st.</em> u Evropi, posebno u Engleskoj. Nešto kasnije Francuzi <em>Joseph Lavallée</em> i slikar <em>Louis-François Cassas</em> opisuju i ilustriraju mnoge antičke, a uz put i druge, spomenike po Istri i Dalmaciji (»Voyage pittoresque et historique de l᾽Istrie et de la Dalmatie«, Paris 1802). Jednaki prikaz donosi i mletački prirodoslovac i putopisac <em>Alberto Fortis</em> (»Viaggio in Dalmazia«, Venezia 1774), dok turski putopisac XVII<em> st. Evlija Čelebija</em> (»Sijahatnama« I—X) opisuje i poneke spomenike hrv. krajeva. Opširnije su opisivali dalm. antičke, a također i ostale, spomenike potkraj XVIII i u poč. XIX<em> st.</em> Splićani<em> Radoš Michieli Vitturi</em> (»Saggio sopra l᾽antica città di Salona«, Venezia 1779) i<em> Julije Bajamonti</em>, Makaranin<em> Josip Pavlović Lučić</em> i Bračanin<em> Andrija Ciccarelli</em> (»Osservazioni sull᾽isola Brazza«, Venezia 1802).<br /> Osnivanjem arheol. muzeja u Splitu (1821) započelo je intenzivnije i sistematsko iskapanje, proučavanje i objavljivanje dalm. spomenika, uglavnom starokršćanskih iz Salone kao i Dioklecijanove palače, koju je obrađivao splitski arhitekt i konzervator <em>Vicko Andrić.</em> Kada je u kontinentalnoj Hrvatskoj podstrek proučavanju ant. spomenika dalo osnivanje Narodnog muzeja u Zagrebu 1846, njegovi su stručnjaci<em> Mijat Sabljar</em> i kasnije<em> Šime Ljubić</em> (»Opis jugoslavenskih novaca«, Zagreb 1875) obuhvaćali u svojim radovima i Dalmaciju.<tab>D. Kt.</tab><br /> <strong>Od Narodnog preporoda do 1918. </strong>U drugoj četvrtini XIX <em>st.</em> razvijao se rad na historiji umjetnosti u kontinentalnoj Hrvatskoj vrlo polako. Objavljuju se manji prilozi, npr. raspravica <em>Ljudevita Gaja</em> »Die Schlösser bei Krapina« (Karlovac 1826), <em>Mareticha de Riv Alpon</em> »Historische Uebersicht der merkwürdigsten Bürgen, Schlösser und Türme in Norden des transkolapianischen Kroatiens«,<em> Eduarda Breiera</em> »Geschichtliche Darstellung der Ruinen von Medvedgrad« (1839) te<em> Stjepana Mlinarića </em>»Razvaline od grada Zeline« (Danica Hrvatska, 1842, str. 146), <em>Ivan Kukuljević</em> bavi se našim umjetnicima koji su se proslavili u tuđini (Danica ilirska, 1838, str. 5). Premda je Hrvatski sabor već 1836 prihvatio Gajev prijedlog da se osnuje Učeno društvo koje bi podiglo nar. knjižnicu i muzej, austr. vlada to nije odobrila. Ipak su rodoljubi već od 1838 u zagrebačkoj Čitaonici ilirskoj, a zatim, od 1841, i u Gospodarskom društvu radili na skupljanju i proučavanju hrv. starina i umjetnina (osobito<em> Dragutin Rakovac</em> i <em>Mijat Sabljar</em>). Pošto je 1846 kupljena Draškovićeva palača (Opatička ul. 18) za Narodni dom, u njemu je smješten i muzej. Stvaranjem muzejske zbirke umjetnina i odljeva omogućeno je postepeno razvijanje studija povijesti umjetničkih spomenika u toj ustanovi. — U drugoj pol. XIX<em> st.</em> počela se historija umjetnosti razvijati intenzivnije i sistematski, u prvom redu zaslugom Društva za povijest i starine jugoslavenske (osnovano 1850) i<em> Ivana Kukuljevića.</em> U organu toga društva »Arkivu za povjestnicu jugoslovensku« (1851—75) i u drugim časopisima i publikacijama, kao i na terenu, Kukuljević je radio na evidentiranju i čuvanju historijsko-umjetničkih spomenika, na organiziranju pribiranja podataka o njima iz svih jugosl. krajeva, te na objavljivanju članaka i knjiga o umjetnicima i umjetničkim spomenicima. Od 1856 surađuje Kukuljević kao zemaljski konzervator s bečkom Centralnom komisijom za čuvanje spomenika (<em>D. Jurman-Karaman, </em>Ivan Kukuljević, ZZSK, 1953—54, 4—5). Posebno se ističe njegov »Slovnik umjetnikah jugoslavenskih« (1858). Od sredine XIX<em> st.</em> stvara J. J. Strossmayer svoju galeriju umjetnina, a pomaže i pri osnivanju Jugoslavenske akademije (1867).<em> Iso Kršnjavi</em> preuzima novoosnovanu katedru za historiju umjetnosti na zagrebačkom Sveučilištu (1877), a za širu javnost drži predavanja u Strossmayerovoj galeriji, darovanoj tada Jugoslavenskoj akademiji. God. 1879 Kršnjavi osniva u Zagrebu Društvo umjetnosti, a 1880 Muzej za umjetnost i obrt. Društvo je izdavalo (1886—88) »Glasnik Društva za umjetnost i obrt«. U njemu je objavljen niz članaka iz povijesti umjetnosti. Uz Kršnjavoga i kustosa spomenutog muzeja<em> Ćiru Truhelku</em> mnogo je radio<em> Srećko Lay</em>, sakupljač građe i pisac radova o seljačkoj umjetnosti Hrvata i drugih jugosl. naroda. Istraživanjem ant. i srednjovj. spomenika kontinentalne Hrvatske bavio se<em> Josip Brunšmid.</em> U »Vjesniku Hrvatskog arheološkog društva« (od 1879) izlazi znatan broj studija o umjetničkim spomenicima kontinentalne Hrvatske.<em> Emilije Laszowski</em> dao je vrijedne priloge osobito svojim djelima »Hrvatske povijesne građevine« i »Povijesni spomenici Turopolja«. Surađivao je s<em> Jankom Barlèom </em>koji je napisao »Povijest turopoljskih župa«, a za studij crkava sv. Marka i sv. Ivana u Zagrebu dao mnogo podataka u svojim radnjama »Povijest župa i crkava zagrebačkih« (1896, 1900).<em> Radoslav Lopašić</em> objavio je tada monografije o Žumberku, Karlovcu i krajevima oko Kupe i Korane. Vrijedna je također disertacija <em>Branimira Šenoe</em> o renesansnim majstorima Ivanu Zagrepčaninu i njegovu sinu Jerolimu. — Historijsko-umjetničkim spomenicima Srba u Hrvatskoj bavio se naročito<em> V. Krasić</em> (1851—1890), koji je objavio nekoliko monografija o pojedinim manastirima (»Opis manastira Orahovice«, LMS, 143; »Manastir Lepavina«, LMS, 158—160; »Manastir Pakra«, Stražilovo, 1886, II).<em> M. Grbić </em>iznio je u svojoj opsežnoj historiji karlovačkoga vladičanstva (»Karlovačko vladičanstvo«, I—III, 1891—1893) mnogo podataka o tamošnjim umjetničkim spomenicima, a napose o razvitku Gomirja kao sjedišta ikonografske škole S. Baltića. — Najintenzivniji rad na stvaranju historijsko-umjetničke topografije kontinentalne Hrvatske odvija se 1910—18 u Zemaljskom povjerenstvu za čuvanje umjetničkih i historijskih spomenika, osobito zaslugom tajnika<em> Gjure Szaboa</em>, autora niza monografija o spomenicima pojedinih kotara Hrvatskog Zagorja i mnogih studija o spomenicima u različitim krajevima kontinentalne Hrvatske (<em>A. Horvat, </em>»8o-godišnjica rođenja Gj. Szaboa«, Bulletin JA, 1956, 9—10). <em>Viktor Hoffiller</em>, član toga Povjerenstva, stekao je najviše zasluga pri evidentiranju i spasavanju mnogobrojnih zvona rekviriranih u Prvom svjetskom ratu (»Osvrt na rekviziciju zvona u Hrvatskoj«, Sv. Cecilija, 1919, XIII). Pri tom poslu surađuje i<em> Vladimir Tkalčić.</em> On proučava riznicu zagrebačke katedrale (A.<em> Horvat, </em>»Tkalčić i konzervatorski rad«, Tkalčićev zbornik, I, Zagreb 1955). Tom se riznicom — pored<em> Kršnjavoga</em> i<em> Ivana Bojničića — </em>bavio i<em> Ljudevit Ivančan</em> koji je i u svojoj povijesti zagrebačkih kanonika dao vrijednih podataka o umjetničkim spomenicima.<tab>I. Bh.</tab><br /> Preporodna gibanja kako na hrv. tako i na tal. strani izazvala su zanimanje i za spomenike Istre i Hrvatskog Primorja. Organizirani napori najprije se koncentriraju u Trstu, gdje je polihistor<em> Pietro Kandler</em>, autor monografskih rasprava, sabirač građe (»Il Conservatore«) i redaktor lista »L’Istria« (1846—52), dominantna ličnost širokog znanja i duboke intuicije (Antika i Srednji vijek).<br /> S hrv. strane u Istri biskup<em> Juraj Dobrila</em> (oko 1860) naređuje inventarizaciju spomeničke građe po župama, no prvu i efikasnu inicijativu daje već oko 1850<em> Ivan Kukuljević</em>, osnivač »Društva za povijest i starine jugoslavenske«. Na tu inicijativu popisuju spomenike u Istri<em> I. Batel, J. Volčić</em> i<em> Mijat Sabljar</em> a na Krku <em>Ivan Crnčić</em>, dok znatan dio gradiva sabire na svojim putovanjima i sam Kukuljević. O zavičajnim spomenicima pišu historiografi <em>Mile Magdić</em> (o Senju), te<em> Matija Mažić</em> i<em> Adolfo Veber</em> (o Bakru). Druga generacija osvjetljuje život srednjovj. gradova u Primorju <em>(Emilij Laszowski</em> »Gorski kotar i Vinodol«, Zagreb 1923) i na krčko- vinodolskoj frankopanskoj domeni (<em>Vjekoslav Klaić</em>, »Krčki knezovi Frankopani«, Zagreb 1901). Osnutkom Narodnog muzeja u Zagrebu njegovi upravitelji<em> Šime Ljubić</em> a kasnije i<em> Josip Brunšmid</em> publiciraju arheol. nalaze jadranskog područja (Antika i Srednji vijek) u »Vjesniku Hrvatskog arheološkog društva«.<br /> Naučna gibanja u svijetu proširila su pažnju od ant. spomenika i na drugi materijal — na prethist. i na starokršćanske spomenike, koji će od sada u Istri postati pretežno polje istraživanja. Vrednovat će ih u početku stranci;<em> Lohde,</em> koji 1859 izdaje knjigu o porečkoj bazilici;<em> Thomas G. Jackson</em>, koji 1874 opisuje starokršćansku i srednjovj. arhitekturu Istre, Kvarnera i Dalmacije; <em>Burton</em>, koji 1874 piše o istarskim prethist. gradinama. Slijedit će ih lokalni amateri, orijentirani na arheol. sondiranja i iskapanja <em>(Amoroso, Bolmarčić, Deperis, Pulgher).</em> Međutim, temelje sustavnom stručnom radu postavlja bečka Centralna komisija. U njenoj organizaciji ustanovljena je konzervatorska služba za Istru i kvarnerske otoke (Landeskonservator u Puli), dok se o Hrvatskom Primorju brine Zemaljsko povjerenstvo u Zagrebu. Značajna je ličnost u ovoj operativnoj, zaštitnoj i naučno-istraživalačkoj službi <em>A. Gnirs</em> u Puli. Rezultati Gnirsovih istraživanja prethist. gradina, rim. vila, ant. opskrbe vodom, starokršćanske regionalne arhitekture i srednjovj. umjetnosti u obalnim gradovima i — posebno — u unutrašnjoj Istri, od općeg su značenja. U organu Komisije (»Mitteilugen CC« i »Jahrbuch CC«), uz bilješke o gradivu i izvještaje o radovima<em> (D. Frey, A. Gnirs, W. Neumann, Schiavuzzi, C. Budinich)</em>, zapažene su Freyeve naučne obradbe katedrale u Puli i sv. Ivana u Rabu.)<br /> Na inicijative, koje s jedne strane dolaze službeno iz Beča, a s druge strane iz narodnog preporodnog pokreta, reagiraju nacionalističke tendencije istarskih Talijana osnivanjem arheološko-historijskog društva (»Società istriana di archeologia e storia patria«) 1884 u Poreču. U društvenom organu (»Atti e memorie SIASP«) publiciraju se rezultati amaterskih iskapanja prethist., rim. i starokršćanskih nalazišta, tako prethistorijske nekropole kod Berma i gradine na Picugima <em>(Amoroso),</em> te nalaza u puljskoj katedrali<em> (Pulgher)</em> i u porečkoj katedrali<em> (Amoroso, Deperis). </em>Stručne obradbe umjetničkog materijala nalaze se u svescima iz 1905 (iskapanja Puschija u Nesactiumu i A. Gnirsa u okolici Pule) i iz 1908 (ant. i starokršćanski spomenici Pule i Poreča u obradbi Amorosa, Gnirsa i Kandlera).<br /> Početkom XX <em>st.</em> datiraju prvi pokušaji sintetskog obuhvaćanja gradiva. Dok Tršćanin <em>Giuseppe Caprin</em>, ljubavlju amatera i kvalitetom esejističkog pera, nastoji u djelu »Istria nobilissima« (I—II, Trst 1905—07) dati pregled istarskih spomenika kroz vjekove, na poticaj Dvořákove bečke škole pristupa se obradbi gradiva u tematskim i kulturno-geografskim skupinama. Tako <em>Hans Folnesics</em> izdaje iluminirane kodekse (»Die illuminierten. Handschriften im oesterreichischen Küstenlande, Istrien und der Stadt Triest«, Leipzig 1917), a <em>Folnesics</em> i <em>Leo Planiscig</em> arhitektonske spomenike (Bau- und Kunstdenkmale des Küstenlandes«, Wien 1916). U Trstu <em>C. Marchesetti</em> izdaje 1903 pregled prethist. gradina (»I castelieri preistorici di Trieste e della Regione Giulia«). U centru svjetske pažnje ostaje Eufrazijeva bazilika u Poreču <em>(Errard-Gayet, G. Mille t, W. A. Neumann).</em><tab>B. F.</tab><br /> Ideje narodnog preporoda u kontinentalnoj Hrvatskoj u prvoj pol. XIX <em>st.,</em> a u Dalmaciji poslije 1860, odrazile su se i u historiji umjetnosti i arheologiji. Domaći naučni radnici ne zadovoljavaju se više samo proučavanjem ant. spomenika, već žele da otkrivanjem, sakupljanjem i proučavanjem nar. spomenika pridonesu općem nastojanju historika da što bolje rasvijetle političku, kulturnu i umjetničku prošlost Hrvata. Patriotsku notu unosio je u svoj obilni i zaslužni rad historik i historik umjetnosti<em> Ivan Kukuljević Sakcinski</em> sakupljajući podatke o životu i djelovanju domaćih umjetnika u domovini i inozemstvu (»Slovnik umjetnikah jugoslavenskih«, Zagreb 1858) i bilježeći svoje dojmove o dalm. umjetnosti (»Putne uspomene iz Hrvatske, Dalmacije, Arbanije, Krfa i Italije«, Zagreb 1873). Većom naučnom kritičnošću djelovao je historik<em> Franjo Rački</em> (»Umjetnost i umjetni obrt Hrvatske prije XII <em>st.«,</em> Rad JA, 1893, 116). Razvoju starohrv. arheologije u Dalmaciji doprinio je naročito<em> Lujo Marun.</em> On je vršio iskapanja u središtu stare hrv. države, oko Knina, i pokrenuo glasilo »Starohrvatska prosvjeta« dok je u splitskoj okolici s istim intencijama djelovalo društvo »Bihać«; to je nastojanje uslovilo i proučavanje umjetničkih spomenika iz kasnijih razdoblja. Splitski »Bullettino de archeologia e storia dalmata« (kasnije »Vjesnik za arheologiju i historiju dalmatinsku«), zagrebački »Vjesnik Hrvatskog arheološkog društva« i izdanja Jugoslavenske akademije znanosti i umjetnosti donose sve više naučnih radova s područja nar. arheologije i historije umjetnosti Srednjeg i Novog vijeka. Na tom području djeluju nadalje<em> Luka Jelić, Josip Bersa, Josip Žmirić (Smirich)</em> i <em>Frano Radić.</em> I <em>Frana Bulića</em>, najplodnijeg hrv. arheologa, poticala je na rad ljubav prema narodnoj prošlosti. Obrađivao je ne samo ant. i starokršćanske, već i starohrv. spomenike (»Hrvatski spomenici u kninskoj okolici uz ostale savremene dalmatinske iz doba narodno-hrvatske dinastije«, Zagreb 1888).<br /> Početkom XX <em>st.</em> strani naučni radnici sve više proučavaju dalm. antičke i srednjovj. spomenike, primjenjujući u radu suvremene naučne metode detaljnog snimanja, analize i komparacije, nastojeći odrediti mjesto pojedinog spomenika ili grupe spomenika u sklopu općeg razvoja evr. umjetnosti. Već u XIX <em>st. </em>obrađuju dalm. srednjovj. spomenike <em>Robert Eitelberger</em> (»Die mittelalterlichen Kunstdenkmale Dalmatiens«, Wien 1884) i<em> Th. G. Jackson</em> (»Dalmatia, the Quarnero and Istria«, I—III, Oxford 1887), a taj rad nastavljaju <em>Alois Hauser</em> (»Architektur, Plastik und Malerei in Dalmatien«, Wien 1892), <em>Adolfo Venturi</em> u okviru svoga djela »Storia dell᾽arte italiana«, <em>Dagobert Frey</em> (»Der Dom von Sebenico und sein Baumeister Giorgio Orsini«, Wien 1913), <em>Hans Folnesics</em> (»Studien zur Entwicklungsgeschichte der Architektur und Plastik des XV. Jahrhunderts in Dalmatien«, Wien 1914; »Die illuminierten Handschriften in Dalmatien«, Leipzig 1917),<em> Ćiril M. Iveković</em> (»Die Entwicklung der mittelalterlichen Baukunst in Dalmatien«, Wien 1910; »Dalmatiens Architektur und Plastik«, Wien 1910), <em>Georg Kowalczyk</em> i <em>Cornelius Gurlitt </em>(»Denkmäler der Kunst in Dalmatien«, Wien 1910) te <em>Josef Strzygowski</em> koji se naročito bavio proučavanjem porijekla starohrv. umjetnosti (»O razvitku starohrvatske umjetnosti«, Zagreb 1927). Najznačajnije priloge tadašnjem proučavanju Dioklecijanove palače dali su <em>Georg Niemann</em> (»Der Palast Diocletians in Spalato«, Wien 1910) te<em> Ernest Hébrard</em> i <em>Jacques Zeiller</em> (»Le Palais de Dioclétien«, Paris 1912).<tab>D. Kt. </tab><br /> <strong>Razdoblje poslije 1918.</strong> Stojeći i dalje na čelu Povjerenstva, koje se pretvara u Konzervatorski zavod Hrvatske,<em> Gj. Szabo </em>upravlja od 1919 do 1926 Muzejem za umjetnost i obrt u Zagrebu, pa mnoge ugrožene spomenike s terena prenosi u taj muzej. Ujedno izrađuje sistematske historijsko-umjetničke kataloge zbirka, objavljuje temeljne monografije »Sredovječni gradovi u Hrvatskoj i Slavoniji« (1920), »Umjetnost u našim ladanjskim crkvama« (1929) i dr. — God. 1919 osnovan je Etnografski muzej u Zagrebu, 1920 Moderna galerija, a kasnije još i niz drugih specijaliziranih ustanova. U njima rade stručnjaci:<em> Vladimir Tkalčić, Božidar Sirota, Zdenka Sertić, Marijana Gušić, Josip Matasović, Stella Ubl-Cavallieri, Većeslav Henneberg, Antun Jiroušek, Ivo Šrepel</em> i dr. Oni proučavaju mnoga posebna pitanja iz historije hrv. umjetnosti koja su dotada bila malo ili nimalo tretirana. — Gradski muzej u Zagrebu obnovljen je 1925. Njegove zbirke kao i publikacije suradnika<em> (Gj. Szaboa</em>, koji je od 1926 do smrti upravljao tim muzejem, te<em> Franje Buntaka</em> i<em> Lelje Dobronić) </em>mnogo pridonose proučavanju zagrebačkih umjetničkih spomenika. U Povijesnom muzeju Hrvatske također se proučavaju hist. spomenici umjetnosti.<br /> I u drugim gradovima kontinentalne Hrvatske nastaju ili se proširuju lokalni muzeji, koji vrše važne funkcije na području istraživanja historije umjetnosti pojedinoga kraja (u Varaždinu <em>Krešimir Filić</em> i<em> Mira Ilijanić</em>, u Osijeku<em> Josip Bösendorfer</em> i<em> Danica Pinterović,</em> u Koprivnici<em> Leandar Brozović</em>, u Slavonskom Brodu <em>I. Kovačević</em>, u Samoboru<em> Ivica Sudnik</em>, i dr.). Na sveučilišnoj katedri djeluje <em>Artur Schneider</em> koji 1930—43 popisuje i snima za Jugoslavensku akademiju historijsko-umjetničke spomenike, te taj materijal objavljuje u Ljetopisu JA, 1932, i dalje. Mnogim historijsko-umjetničkim prilozima, osobito u Radu JA, razjašnjuje značenje pojedinih slika Strossmayerove galerije i drugih zbirka u Hrvatskoj; kao direktor Strossmayerove galerije, izdaje njen novi katalog slika tal. škola, a kao direktor Grafičke zbirke Sveučilišne knjižnice proučava i umnaža njen fond te svojim studijama pridonosi istraživanju historijsko-umjetničkih vrijednosti Valvasorove zbirke, kojom se kasnije bavi <em>S. Ubl-Cavallieri.</em><br /> Cjelovit prikaz umjetnosti XIX i prvih decenija XX <em>st.</em> u Hrvatskoj dao je<em> Ljubo Babić</em>, koji je objelodanio i niz knjiga o umjetnosti Staroga vijeka, tal. renesanse, franc. umjetnosti XIX <em>st.</em> i dr. —<em> Miroslav Krleža</em> napisao je, pored esejâ o ličnostima evr. umjetnosti, studije o Račiću, Babiću, Beciću, Dobroviću i dr., predgovor Hegedušićevoj zbirci crteža »Podravski motivi« te kulturno-hist. prikaze uz izložbe starije jugosl. umjetnosti. —<em> Slavko Batušić</em> dao je svojim djelom »Umjetnost u slici« prvi domaći osnovni priručnik za opću historiju umjetnosti u kojem je i umjetnost Hrvatske i cijele Jugoslavije dobila primjerno mjesto.<br /> U novije vrijeme postepeno se rad na historiji umjetnosti sve više razgranao i specijalizirao. Prethist. i ant. spomenike kontinentalne Hrvatske proučava s gledišta historije umjetnosti <em>Marcel Gorenc.</em> Spomenicima iz prvih stoljeća po doseljenju Hrvata bave se<em> Ljubo Karaman, Mirko Šeper, Zdenko</em> i<em> Ksenija Vinski</em> i <em>Anđela Horvat. Lj. Karaman</em> je revidirao u novije vrijeme rezultate ranijih istraživanja srednjovj. i renesansne umjetnosti kontinentalne Hrvatske (»Umjetnost srednjeg vijeka u Hrvatskoj i Slavoniji«, HZ, 1948, I i 1950, III), nadalje je revalorizirao mnoge spomenike i nadopunio svoje sinteze novim prilozima, a u mnogim kritičkim osvrtima isticao je metodološka načela i upozoravao na neke ranije pogreške u proučavanju umjetničkih spomenika uopće, a napose kod nas.<em> A. Horvat</em> nastavila je rad na historijsko-umjetničkoj topografiji radnjom »Spomenici arhitekture i likovnih, umjetnosti u Međimurju« (Zagreb 1956), a nizom studija o spomenicima Slavonije, Baranje, Like i Krbave sintetizirala dosadašnje rezultate i nadopunila ih rezultatima vlastitih istraživanja; u mnogobrojnim člancima razjasnila je značenje nekih grupa ili pojedinih spomenika.<em> Dragutin Kniewald</em> proučio je umjetničku vrijednost iluminacija zagrebačkih liturgijskih kodeksa i pridonio upoznavanju djelovanja renesansnoga sitnoslikara Feliksa Petančića. Otkrivanjem, konzerviranjem i proučavanjem srednjovj. zidnih slika bavi se<em> Ana Deanović.</em> Portretne minijature kao i starije minijaturno slikarstvo proučava<em> Anka Simić-Bulat</em>, autor monografija o V. Karasu, Karolini Mihanović i drugim hrv. Slikarima XIX<em> st. </em>—<em> Josip Bösendorfer, Kamilo Firinger</em> i<em> Matko Peić</em> poklanjaju posebnu pažnju slavonskim slikarima i kiparima XIX i XX <em>st.;</em> nastavljajući Babićeve studije, Peić obuhvatnije prikazuje slikarstvo XIX<em> st.</em> kod Hrvata.<em> Antun Bauer</em> u znatnoj je mjeri povećao zbirku sadrenih odljeva Ise Kršnjavoga (Gipsoteka s Arhivom za lik. umjetnosti). Poslije Oslobođenja preuzela je JA obje ustanove. Akademija je Gliptoteku (bivšu Gipsoteku) nadopunila zbirkom kopija fresaka. Institut za lik. umjetnosti JA okupio je velik broj suradnika koji su u Bulletinu tog instituta (od 1953) objavili značajne priloge; njihov se rad odrazio i u nizu monografija o umjetnicima i u katalozima izložaba. U suradnji s Akademijom obraduju spomenike kontinentalne Hrvatske (pored mnogih, već spomenutih stručnjaka):<em> Andre Mohorovičić, Zdenka Marković, Miroslav Montani, Fedora Paškvan, Zvonimir Wyroubal</em> i dr. Na sveučilišnoj katedri za historiju umjetnosti nastavio je<em> Grgo Gamulin</em> rad A. Schneidera. On se bavi osobito proučavanjem stranih majstora u galerijama i zbirkama Jugoslavije. U<em> Milanu Prelogu </em>dobio je suradnika za domaću historiju umjetnosti.<em> Željko Jiroušek </em>u okviru umjetnosti Srednjega vijeka proučava spomenike kontinentalne Hrvatske; obradio je crkvu sv. Katarine u Zagrebu, radove Ivana Rangera i Francesca Robbe i dr. U Konzervatorskom zavodu u Zagrebu rade na području historije umjetnosti — pored<em> Lj. Karamana</em> i<em> A. Horvat — Tihomil Stahuljak, Greta Jurišić, Draginja Jurman-Karaman, Ana Deanović</em> i<em> Mladen Fučić. </em>Novijim pojavama u lik. umjetnostima bave se — pored već spomenutih —<em> Jerolim Miše, Krsto Hegedušić, Zdenka Munk, Grgo Gamulin, Andro Vid Mihičić, Radoslav Putar, Boris Kelemen, Božo Bek, Vera Horvat-Pintarić</em> i dr. Analizom seljačke odnosno nar. umjetnosti bavili su se<em> Milovan Gavazzi, Vladimir Tkalčić, Zdenka Sertić, Marijana Gušić</em> i<em> Ljubo Babić</em>, koji je posebnu pažnju posvetio kromatskim ljestvicama nar. nošnje (u svom djelu »Boja i sklad«) i ustanovio neke osobitosti hrv. likovnog izraza na tom području.<em> J. Matasović</em> je istakao ekspresionističke značajke seljačkih slika na staklu.<br /> Studij pojedinih grana primijenjene umjetnosti odvija se pretežno u Muzeju za umjetnost i obrt u Zagrebu, kojem su temelje za razvoj položili<em> Vladimir Tkalčić</em> i<em> Zdenko Vojnović.</em> U tom muzeju proučavaju: povijest tekstila<em> Zdenka Munk</em> i<em> Vanda Pavelić-Weinert;</em> keramiku<em> Olga Klobučar;</em> slikarstvo, kiparstvo, minijature i muzičke instrumente<em> Anka Simić-Bulat</em>; staklo<em> Miroslava Despot</em> i<em> Đurđica Comisso</em>; pokućstvo<em> Vera Kružić-Uchytil </em>i<em> Staša Staničić</em>, a metal<em> Ivan Bach.</em> Svoje radove objavljuju u »Tkalčićevu zborniku« i u nizu drugih zbornika i časopisa. — Proučavanjem numizmatike i medalja bave se, nakon<em> Š. Ljubića </em>i<em> J. Brunšmida — J. Klemenc, Ivo Uzorinac, Benko Horvat, Držislav Švob</em> i<em> Ivan Rengjeo.</em> — Umjetničke spomenike Srba u Hrvatskoj proučavali su<em> Radoslav M. Grujić, Boško Strika, V. Tkalčić, I. Bach</em> i<em> Fedor Moačanin.</em> — Spomenike turske vladavine u Slavoniji proučavao je<em> Gj. Szabo</em>, a u novije vrijeme<em> I. Mažuran</em> i drugi stručnjaci osječkog muzeja. God. 1956 osnovano je u Zagrebu Društvo historičara umjetnosti NR Hrvatske koje izdaje časopis »Peristil« (do 1961 izišla 4 sveska) i niz monografija iz historije umjetnosti.<br /> Cjelokupan razvitak historije umjetnosti u kontinentalnoj Hrvatskoj pokazuje u novije vrijeme sve jaču tendenciju za povezivanjem proučavanja svih historijsko-umjetničkih pojava od prethistorije do danas. U nizu izložaba i kataloga, kao i u nekim priručnicima, iznose se usporedbe, povezanosti i suprotnosti, pa sukcesivne promjene i značajke likovnog izraza pojedinih razdoblja u svim vrstama lik. umjetnosti. Proučava se uvjetovanost posebnosti seljačke (pučke) umjetnosti, složenosti njenih raznorodnih komponenata i njezina odnosa prema lik. tvorevinama drugih društvenih slojeva. Sa stajališta sociologije tumače se ekonomske i kulturne promjene, kao i značajke proizvodnih odnosa u pojedinim razdobljima i u određenim krajevima, s osobitim obzirom na razvoj lik. izraza umjetničkih djela. Nastoji se objektivno analizirati udio stranih utjecaja na razvitak lik. umjetnosti u Hrvatskoj, definirati obilježja domaćih umjetničkih djela, pa vrednovati njihovo značenje u našoj kulturnoj historiji i u odnosu prema općoj historiji umjetnosti. I dalje se vodi sustavna evidencija spomenika; na taj se način skuplja grada za topografiju koja će omogućiti da se dobiju obuhvatniji i potpuniji sudovi o razvitku umjetnosti u kontinentalnoj Hrvatskoj.<tab>I. Bh. </tab><br /> Između Prvoga i Drugoga svjetskog rata Istarski poluotok, Rijeka te otoci Cres i Lošinj potpadali su pod Italiju. Na jugosl. teritoriju (Hrvatsko Primorje, otoci Krk i Rab) spomenike obrađuju<em> Gjuro Szabo</em> (»Spomenici prošlosti otoka Krka«, Hrvatski planinar, 1930),<em> Ljubo Karaman</em> (»L’art byzantin chez les Slaves« Recueil Uspenskij, II, 2, Paris 1932),<em> Dragutin Kniewald</em> (»Antependij u Dobrinju na otoku Krku, Godišnjak univerziteta u Zagrebu, 1929—30),<em> Vinko Brusić</em> (»Otok Rab«, Rab 1926; »Ikonostas Jerolima da Santa Croce u samostanskoj crkvi sv. Bogorodice na Košljunu kod Krka«, VjAHD, 1928—29; »Benediktinska opatija na Košljunu«, Bogoslovska smotra, 1932) i dr., a<em> Artur Schneider</em> vrši njihovo stručno popisivanje (izvještaji u Ljetopisu JA, 1933, 45; 1935, 47; 1937, 49). Na tal. dijelu teritorija vrši se umjetničko-historijska djelatnost u puljskom Arheološkom muzeju i tršćanskom Konzervatorskom zavodu (Sopraintendenza).<em> P. Sticotti</em> nastavlja iskapanja Nesactiuma (1922, izvještaj 1934).<em> M. Mirabella-Roberti</em> istražuje i obrađuje rimske arheol. spomenike, ranosrednjovj. kao i romaničku sakralnu arhitekturu Osora, Pule, Vrsara i Lovreča. <em>F. Forlati</em> istražuje, povodom konzervatorskih zahvata, puljsku i porečku katedralu, Sv. Franju u Puli, arhitekturu bizant. doba i srednjovj. profanu arhitekturu. Historik <em>C</em>.<em> Defranceschi</em> publicira hist. dokumentaciju o istaknutim spomenicima. — Nakon najvažnijega konzervatorskog zahvata ovoga doba u Istri na sklopu porečke Eufrazijane,<em> M. Mollajuoli</em> izdaje o njoj monografiju. U izdanju tal. Ministarstva prosvjete izlazi <em>Sant’Angelov</em> katalog pokretnih umjetnina na teritoriju tadašnje puljske provincije (»Inventario degli oggetti d’arte d’Italia. V, Provincia di Pola«, Roma 1935).<em> A. Gnirs</em> izdaje u Karlovim Varyma 1925 djelomičan pregled istarskih prethistorijskih spomenika (»Istria praeromana«).<br /> Pregled istaknutih slikarskih djela na kvarnerskim otocima i u Dalmaciji objelodanila je <em>D. Westphal</em> (»Malo poznata slikarska djela XIV do XVIII stoljeća u Dalmaciji«, Rad JA, 1937, 258). U Akademijinu izdanju 1940 su monografski obrađeni spomenici grada Senja<em> (Josip Klemenc, Pavao Tijan, Gjuro Szabo),</em> a 1960 <em>Vjekoslav Štefanić</em> publicira studiju »Glagoljski rukopisi otoka Krka« (Djela JA, 1960, 51). Pojedina slikarska djela u Istri obuhvatili su u svojim studijama<em> Adolfo Venturi, Giuseppe Fiocco, Antonio Morassi</em> (»Antica pittura popolare nell’Istria«, Le vie d’Italia, 1924; »Veneziani primitivi«, Venezia 1926) i<em> F. Semi </em>(»L’arte in Istria«, Poreč 1937). Dok je interes tal. stručnjaka bio usmjeren na reprezentativne spomenike u Istri, obrađujući ih sa stanovišta polit. i kulturne emanacije Rima, egzarhatske Ravenne, Akvileje i Venecije<em> (Alessandro Dudan</em> »La Dalmazia nell’arte italiana«, I—II, Milano 1921—22), prvu sintetsku naučnu studiju cjelokupnog fundusa spomenikâ te razvoja u umjetničko-geografskom i sociološkom okviru Istre i Slovenskog Primorja dao je u to doba <em>France Stelè</em> (»Umetnost v Primorju«, Ljubljana 1940; nakon otkrića i radova što su uslijedili poslije Oslobođenja, Stelè je proširio i aktualizirao svoje djelo u drugoj redakciji, Ljubljana 1950; napisao je i studiju »Trubarjev krovaški malar«, Trubarjev zbornik, 1952, 2). Sažet pregled srednjovj. istarskih spomenika dao je<em> Ljubo Karaman</em> (»Afreski hrvatskog majstora u Sv. Mariji kod Berma u Istri«, Alma mater croatica, 1943; »O srednjovjekovnoj umjetnosti Istre«, HZ, 1949), dok su monografije i prikaze pojedinačnih spomenika, grupa spomenika, nalaza i problema dali poslije 1945 istraživači<em> B. Bačić</em> (prethistorija),<em> Ana Deanović</em> (»Ranoromaničke freske u opatiji sv. Mihovila nad Limskom dragom«, Bulletin JA, 1956, 9—10). <em>Vanda Ekl-Visintin</em> (srednjovj. plastika; »Kasnogotička fresko slikarija u crkvi sv. Jeronima«, Bulletin JA, 1955, 7),<em> Branko Fučić</em> (srednjovj. zidno slikarstvo, arheologija, pučki izraz: »Slikovnica meštra Antona«, Bulletin JA, 1957, 3; »Humski triptih« ibid.; »Majstor Ivan iz Kastva i njegova sredina«, ZUZ, 1959; »Butoniga«, Bulletin JA, 1960, 2—3),<em> Grgo Gamulin</em> (renesansno slikarstvo: »Oltar sv. Ivana Evanđeliste od Jacobella del Fiore u Omišlju«, Riječka revija, 1957),<em> Radovan Ivančević</em> (arhitektura),<em> B. Marušić</em> (rani srednji vijek, freske),<em> Šimun Mlakar</em> (antika), <em>Andre Mohorovičić </em>(arhitektura, urbanizam),<em> Ivana Perčić</em> (konzervatorski problemi, freske), <em>Milan Prelog</em> (urbanizam, monografija »Poreč-grad i spomenici«, Beograd 1957),<em> Boris Vižintin</em> (»Slikarstvo Rijeke u XIX stoljeću«, Jadranski zbornik, II, 1957),<em> Marijan Zadnikar</em> (romanička arhitektura).<tab>B. F.</tab><br /> Poslije Prvoga svjetskog rata djeluje na domaćim naučnim zavodima u Dalmaciji grupa arheologa i historika umjetnosti, koji pristupaju obradi spomenika mnogo kritičnije nego njihovi prethodnici, proučavaju ih detaljno, ne zadovoljavaju se samo pozitivističkim registriranjem, već ih vrednuju, određuju stilski i vremenski i traže njihove izvore i utjecaje. Ant. spomenike proučavali su i publicirali<em> Mihovil Abramić</em> i<em> Viktor Hoffiller</em>, uz strane naučne radnike<em> Ejnara Dyggvea</em> i <em>Rudolfa Eggera</em>, dok se arheologijom starohrv. doba bave<em> Stjepan Gunjača</em> i<em> Lovro Katić. </em>Od stranih historika umjetnosti, o dalm. slikarstvu neke nove podatke donosi <em>Dorothea Wespthal</em> (»Malo poznata slikarska djela XIV do XVIII stoljeća u Dalmaciji«, Rad JA, 1937<strong>)</strong>, a<em> Artur Schneider</em> provodi inventarizaciju pokretnih umjetničkih spomenika; rezultate publicira u Ljetopisu JA. Veliki broj radova s područja dalm. historije umjetnosti, naročito srednjovjekovne, objavio je<em> Ljubo Karaman.</em> On je revidirao i dopunio mnoge postavke stranih historika umjetnosti, doprinio proučavanju starohrv. umjetnosti i estetskoj obradi mnogih dalm. spomenika (»Iz kolijevke hrvatske prošlosti«, Zagreb 1930; »Umjetnost u Dalmaciji. XV i XVI vijek«, Zagreb 1933; »Portal majstora Radovana u Trogiru«, Zagreb 1938; »Buvinove vratnice i drveni kor splitske katedrale«, Zagreb 1942; »Pregled umjetnosti u Dalmaciji«, Zagreb 1952). — I za tal. historike umjetnosti i arheologe bila je Dalmacija, kao dio »irredente«, jedno od područja njihove djelatnosti. Tri glavna periodička izdanja, koja se bave gotovo isključivo dalm. problematikom, jesu »Rivista dalmatica« (Zadar), »Archivio storico per la Dalmazia« (izdavao <em>A. Bacotich</em> u Rimu) i »Atti e memorie della Società Dalmata di storia patria« (Zadar). Najopsežnije djelo o umjetnosti Dalmacije, s izrazito tal. iredentističkim akcentom, napisao je <em>Alessandro Dudan</em> (»La Dalmazia nell’arte italiana«, I—II, Milano 1921—22). Osim njega dali su s tog područja radove <em>Ugo Monneret de Villard</em> (»L’architettura romanica in Dalmazia«, Milano 1910), <em>Adolfo Venturi</em> (»Scultura dalmata del XV secolo«, Roma 1908; »La Dalmazia artistica«, Roma 1916), a pojedinačne studije <em>Amy Bernardy</em> (»Zara e i monumenti italiani della Dalmazia«, Bergamo 1928), <em>Vitaliano Brunelli</em> (»Storia della città di Zara«, Venezia 1913; »Bocche di Cattaro«, Roma 1919), <em>L. Benevenia</em> (»Il comune di Zara nel medioevo«, Zadar 1886), <em>Carlo Federico Bianchi</em> (»Zara cristiana«, I—II, Zadar 1877—79), <em>Giuseppe Praga, Antonio Morassi, Giuseppe Sabalich, Pompeo Molmenti, Arnolfo Bacotich</em> i dr.<em> Carlo Cecchellì </em>uredio je službeno izdanje topografskog inventara »Catalogo delle cose d’arte a Zara« (Roma 1932).<br /> Karamanov nasljednik na mjestu konzervatora za Dalmaciju, <em>Cvito Fisković</em> otkrio je na temelju arhivskih istraživanja udio velikog broja domaćih umjetnika i obrtnika kod izrade naših umjetničkih spomenika, često pripisivanih stranim autorima (»Naši graditelji i kipari XV. i XVI. stoljeća u Dubrovniku«, Zagreb 1947; »Prilog proučavanju i zaštiti Dioklecijanove palače u Splitu«, Zagreb 1950; »Prvi poznati dubrovački graditelji«, Dubrovnik 1955; »Zadarski sredovječni majstori«, Split 1959). Dalmatinske srednjovj. spomenike obrađivao je i<em> Miloje M. Vasić</em> (»Arhitektura i skulptura u Dalmaciji od početka IX do početka XV veka«, Beograd 1922).<br /> Nakon Drugoga svjetskog rata, razvijanjem postojećih i osnivanjem novih naučnih ustanova i naučnih publikacija, povećava<br /> se i broj historika umjetnosti i njihovih radova koji obrađuju probleme s područja Dalmacije.<br /> O dalm. prethistorijskoj i ant. arheologiji objavili su naučne radove<em> Frano Dujmović, Branimir Gabričević, Josip Korošec, Petar Lisičar, Vladimir Mirosavljević, Mladen Nikolanci, Grga Novak, Duje Rendić-Miočević, Grga Oštrić, Mate Suić, Ivan Marović</em> i <em>Aleksandar Stipčević,</em> a o starijoj dalm. umjetnosti<em> Stjepan Antoljak, Lukša Beritić, Davor Domančić, Vinko Foretić, Branko Fučić, Frano Kesterčanek, Ivo Petricioli, Josip Posedel, Kruno Prijatelj, Milan Prelog, Jorjo Tadić, Duško Kečkemet</em> i dr.<tab>D. Kt.</tab><em><br /> </em>LIT. OPĆA DJELA: <em>I. Kukuljević,</em> SUJ. — <em>I. K. Tkalčić,</em> Prvostolna crkva zagrebačka nekoć i sada, Zagreb 1885. — Aus einem Berichte ddo. 7 October 1897. des Professors Dr. W Neumann an die k. k. Centralcommission, III, Mitteilungen CC, 1899, str. 78—81 i 172—175. —<em>A. Venturi,</em> Storia dell᾽arte italiana, Milano 1901. —<em> I. Kršnjavi,</em> Pogled na razvoj hrvatske umjetnosti u moje doba, HK, 1905. — <em>G. Caprin</em>, Istria nobilissima, I—II, Trst 1905—07. — <em>C. Gurlitt</em> i <em>G. Kowalczyk,</em> Denkmäler der Kunst in Dalmatien, Wien 1910. — <em>H. Folnesics</em>, Studien zur Entwicklungsgeschichte der Architektur und Plastik des XV. Jahrhunderts in Dalmatien, Jahrbuch CC, 1914. — <em>H. Folnesics</em> i <em>L.</em> <em>Planiscig</em>, Bau- und Kunstdenkmale des Küstenlandes, Wien 1915. — <em>L. Planiscig, </em>Denkmale der Kunst in Istrien, Dalmatien, Wien 1915. — <em>Gj. Szabo</em>, SG. — <em>A. Dudan,</em> La Dalmazia nell᾽arte italiana, I—II, Milano 1921—22. — <em>M. Vasić,</em> Arhitektura i skulptura u Dalmaciji od početka IX do početka XV veka, Beograd 1922. —<em> E. Laszowski</em>, Povijest plemenite općine Turopolje, Zagreb 1924. —<em> Ć. M. Iveković</em>, Građevni i umjetnički spomenici Dalmacije, I—VI, Beograd—Split 1924. — Zbornik kralja Tomislava, Zagreb 1925. —<em> F. Šišić, </em>Povijest Hrvata u vrijeme narodnih vladara, Zagreb 1925. — <em>J. Strzygowski, </em>O razvoju starohrvatske umjetnosti, Zagreb 1927. —<em> F. Šišić,</em> Korespondencija Rački-Strossmayer, I—IV, Posebna izdanja JA, 1928—31. —<em> Gj. Szabo,</em> Spomenici prošlosti otoka Krka, Hrvatski planinar, 1930. —<em> Lj. Karaman,</em> Iz kolijevke hrvatske prošlosti, Zagreb 1930. —<em> Ć. Truhelka,</em> Starohrvatska arheologija, Zagreb 1931. —<em> Lj. Karaman,</em> Notes sur l᾽art byzantin et les Slaves catholiques de Dalmatie, Recueil Uspenskij, II, 2, Paris 1932. —<em> Isti,</em> Umjetnost u Dalmaciji, XV. i XVI. vijek, Zagreb 1933. —<em> Lj. Babić,</em> Umjetnost kod Hrvata u XIX. vijeku, Zagreb 1934. — <em>A. Schneider,</em> Popisivanje, Ljetopis JA, 1934—1940. — <em>F. Stelè,</em> MAS, I, III, Ljubljana 1935 i 1938. — Inventario degli oggetti d᾽arte d᾽Italia. V, Provincia di Pola, Roma 1935. —<em> A. Semmi,</em> L᾽arte in Istria, Poreč 1937. — Pola vijeka hrvatske umjetnosti (katalog izložbe), Zagreb 1938. <em>A. Schneider,</em> Umjetnici rodom iz Dalmacije i Hrvatskog Primorja koji su djelovali u tuđini, Zbornik Naš Jadran, Split 1938. —<em> Ž. Jiroušek</em>, Historijsko-umjetnički spomenici Jugoslavije od IX. do polovice XIX vijeka, Zagreb 1938. —<em> J. Horvat</em>, Kultura Hrvata kroz 1000 godina, I—II, Zagreb 1939, 1942. —<em> Lj. Karaman,</em> Eseji i članci, Zagreb 1939. —<em> Gj. Szabo,</em> Kroz Hrvatsko Zagorje, Zagreb 1939. —<em> S. Pavičić,</em> Vukovska župa u razvitku svoga naselja od XIII do XVIII stoljeća, Zagreb 1940. — <em>F. Stelè,</em> Umetnost v Primorju, Ljubljana 1940. — <em>J. Klemenc, P. Tijan</em> i<em> Gj. Szabo,</em> Senj, Hrvatski kulturni spomenici JA, 1940, 1. —<em> Gj. Szabo,</em> Stari Zagreb, Zagreb 1941. — Hrvatska umjetnost (predgovor I. Šrepela), Zagreb 1943. — <em>Lj. Babić,</em> Umjetnost kod Hrvata, Zagreb 1943. —<em> F. Šišić,</em> Povijest Hrvata za kraljeva iz doma Arpadovića, Zagreb 1944. — <em>L. Kirac,</em> Crtice iz istarske povijesti, Zagreb 1946. —<em> K. Prijatelj,</em> Barok u Splitu, Split 1947. — <em>C. Fisković,</em> Naši graditelji i kipari XV. i XVI. stoljeća u Dubrovniku, Zagreb 1947. —<em> Isti,</em> Naši primorski umjetnici od IX. do XIX. stoljeća, Arhitektura, 1948. — <em>I. Bach,</em> Umjetnost XVII i XVIII stoljeća u Hrvatskoj, Arhitektura 1948, 13—17. —<em> Lj. Karaman,</em> O srednjovjekovnoj umjetnosti Istre, HZ, 1949. —<em> C. Fisković,</em> Umjetnički obrt u XV. i XVI. stoljeću u Splitu, Zbornik Marka Marulića JA, Zagreb 1950. —<em> Lj. Karaman,</em> O umjetnosti Srednjeg vijeka u Hrvatskoj i Slavoniji, HZ, 1948, 1950. — <em>F. Stelè,</em> Umetnost v Primorju, Ljubljana 1950. —<em> Lj. Karaman,</em> Pregled umjetnosti u Dalmaciji od doseljenja do pada Mletaka, Zagreb 1952. — <em>M. Suić,</em> Pag, Zadar 1953. — Historija naroda Jugoslavije, I—II, Zagreb 1953, 1959. —<em> F. Firinger,</em> Likovna umjetnost u Osijeku u XVIII i početkom XIX st., Tkalčićev zbornik, I, Zagreb 1954<em> — C. Fisković,</em> Prvi poznati dubrovački graditelji, Dubrovnik 1955. — <em>K. Prijatelj,</em> Umjetnost 17. i 18. stoljeća u Dalmaciji, Zagreb 1956. —<em> A. Horvat,</em> Spomenici arhitekture i likovnih umjetnosti u Međumurju, Zagreb 1956. — <em>A. Horvat</em> i<em> suradnici,</em> Spomenici u Hrvatskoj, Zagreb 1956. — <em>M. Prelog, </em>Poreč-grad i spomenici, Beograd 1957. —<em> D. Berić, N. Duboković Nadalini</em> i <em>M.</em> <em>Nikolanci,</em> Popis spomenika otoka Hvara, Split 1958. —<em> C. Fisković,</em> Zadarski sredovječni majstori, Split 1959. —<em> A. Jutronić, D. Vrsalović, D. Domančić</em> i<em> K. Prijatelj,</em> Kulturni spomenici otoka Brača, Zagreb 1960. —<em> B. Marušić,</em> Istra u ranom srednjem vijeku, Pula 1960. — <em>G. Novak,</em> Hvar, Zagreb 1960.<br /> PRETHISTORIJA:<em> A. Puschi,</em> La necropoli preromana di Nesazio, Atti e memorie SIASP, 1905. —<em> A. Gnirs,</em> Istria praeromana, Karlsbad 1925. — <em>V. Hoffilier,</em> Idol od ilovače iz Dalja, VjHAD, 1928. —<em> L. Franz,</em> Zur Datierung des Idols von Bapska, Wiener praehistorische Zeitschrift, 1931. — <em>M. Šeper, </em>Prapovijesne glinene figure, Zagreb 1944. —<em> R. R. Schmidt,</em> Die Burg Vučedol, Zagreb 1945. —<em> D. Rendić-Miočević,</em> Srebrne naušnice nepoznatih japodskih radionica u splitskom Arheološkom muzeju, AV, 1953, 2. — <em>G. Novak,</em> Prethistorijski Hvar, Zagreb 1955. —<em> Š. Batović,</em> Nekoliko ilirskih antropomorfnih figura iz sjeverne Dalmacije, AV, 1955, 2. —<em> J. Korošec,</em> Zanimive upodobitve na keramičnih fragmentih iz »Grapčeve spilje« na Hvaru, ibid., 1957. 1. —<em> Isti, </em>Neolitska naseobina u Danilu Bitinju, Zagreb 1958. —<em> A. Stipčević</em>, Dalmacija u prahistorijsko doba, Zadarska revija, 1960, 2, i 3.<br /> ANTIČKO RAZDOBLJE:<em> A. Evans,</em> Antiquarian Researches in Illyricum, Westminster 1883—85. — <em>J. Brunšmid,</em> Inschriften und Münzen der griechischen Städte Dalmatiens, Wien 1898. —<em> Isti</em>, Kameni spomenici Hrvatskoga narodnoga muzeja u Zagrebu, VjHAD, 1903—12. —<em> A. Gnirs,</em> Führer durch Pola, Wien 1915. — Forschungen in Salona, I—III, Wien 1917—39. — <em>F. Bulić,</em> Razvoj arheoloških istraživanja u Dalmaciji kroz zadnji milenij, Zbornik Matice Hrvatske o tisućoj godišnjici hrvatskoga kraljevstva, Zagreb 1925. —<em> F. Bulić</em> i<em> Lj. Karaman, </em>Palača cara Dioklecijana u Splitu, Zagreb 1927. — <em>E. Dyggve,</em> Recherches à Salone, I—II, København 1928—33. — <em>V. Hoffilier</em> i <em>B. Saria,</em> Antike Inschriften aus Jugoslawien, Zagreb 1938. — <em>M. Abramić,</em> Arheološka istraživanja grčke kolonije Isa na otoku Visu, Ljetopis JA, 1949, 55. —<em> M. Suić,</em> Liburnski nadgrobni spomenik, VjAHD, 1950—52. — <em>C. Fisković,</em> Prilog proučavanju i zaštiti Dioklecijanove palače u Splitu, Rad JA, 1950, 279.—<em>P. Lisičar</em>, Crna Korkira o i kolonije antičkih Grka na Jadranu, Skoplje 1951. —<em> E. Dyggve,</em> History of Salonitan Christianity, Oslo 1951. — <em>M. Gorenc</em> i <em>J. Tadijanović,</em> Antikna skulptura u Hrvatskoj, Zagreb 1952. — <em>G. Novak,</em> Issa i isejska država, VjAHD, 1952 i 1953. —<em> K. Prijatelj,</em> Einige hellenistische Elemente in der Skulptur der antiken Salona, Archaeologia Iugoslavica, 1954. — <em>D. Rendić-Miočević,</em> Ilirske predstave Silvana na kultnim slikama sa područja Dalmata, GZMBiH, 1955. — <em>M. Pavan,</em> La provincia romana della Pannonia Superior, Roma 1955— <em>J. Marasović,</em> Doprinos urbanističkog biroa proučavanju i zaštiti graditeljskog naslijeđa u Dalmaciji, Urbs, 1957. —<em> B. Gabričević,</em> Antička Issa, arheološko povijesni prilog urbanističko-regulacionoj osnovi grada Isse, Urbs, 1958. — <em>E. Dyggve,</em> Grčka kolonizacija u Dalmaciji, ibid., 1958. — M.<em> Pavan,</em> Ricerche sulla provincia romana di Dalmazia, Venezia 1958. — <em>E. Dyggve,</em> Aula Sacra — Aula Sancta, København 1959. — <em>D. Rendić-Miočević,</em> La tombe illyro-romaine à la lumière des nouvelles fouilles et découvertes en Yougoslavie, Actes du VII-ème Congrès international d᾽archéologie classique, Rome—Naples 1958, Roma 1960.<br /> RANI SREDNJI VIJEK:<em> J. Brunšmud,</em> Starine ranijega srednjega vijeka iz Hrvatske i Slavonije, VjHAD, 1905. —<em> Lj. Karaman,</em> Starohrvatsko groblje na »Majdanu« kod Solina, Split 1936. —<em> Isti,</em> Iskopine društva »Bihaća« u Mravincima i starohrvatska groblja, Rad JA, 1940, 268. —<em> N. Fettich,</em> Der Fund von Čadjavica, VjHAD, 1941—42. —<em> Z. Vinski,</em> O bjelobrdskoj kulturi, HK, 1946. —<em> Isti,</em> Starohrvatske naušnice u Arheološkom muzeju u Zagrebu, SHP, 1949, 1. —<em> F. Ivaniček,</em> Istraživanje nekropole ranog srednjeg vijeka u Bijelom Brdu, Ljetopis JA, 1949, 55. — <em>Z. Vinski,</em> Prethodni izvještaj o arheološkim značajkama elemenata materijalne kulture nađenim pri iskapanju nekropole ranog srednjeg vijeka u Bijelom Brdu u siječnju 1948. godine, ibid., 1949, 55. —<em> Lj. Karaman,</em> Osvrti na neka pitanja iz arheologije i povijesti umjetnosti, SHP, 1952. —<em> Isti,</em> Osvrt na neke novije publikacije i tvrđenja iz područja historije umjetnosti Dalmacije, Peristil, 1954, 1. — <em>Z. Vinski,</em> Nešto o datiranju starohrvatskih arheoloških nalaza, ibid., 1954, 1. —<em> D. Csallány,</em> Archäologische Denkmäler der Awarenzeit in Mitteleuropa, Budapest 1956. — <em>Lj. Karaman, </em>Dva kronološka pitanja starohrvatske arheologije, SHP, 1956. —<em> Isti,</em> Razgovori o nekim problemima domaće historije, arheologije i historije umjetnosti, Anali — Dubrovnik, 1957—59. —<em> B. Gabričević,</em> Nepoznati šljem na provjesla iz Solina, Peristil, 1957, 2. — Z.<em> Vinski,</em> O nekim zajedničkim značajkama slavenskih nekropola s područja Dalmatinske Hrvatske, Blatnog jezera i Moravske u 9. stoljeću, ibid., 1957, 2. —<em> Isti,</em> Arheološki spomenici velike seobe naroda u Srijemu, Situla, 1957. —<em> Isti,</em> O nalazima 6. i 7. stoljeća u Jugoslaviji s posebnim obzirom na arheološku ostavštinu iz vremena prvog avarskoga kaganata, Opuscula archaeologica, 1958. — <em>J. Korošec,</em> Ostava brončanih matrica za otiskivan je u Biskupiji kod Knina, SHP, 1958. — (V. i literaturu uz članak Bjelobrdska kultura.)<br /> ARHITEKTURA.<em> PRETHISTORIJA: D. Gorjanović-Kramberger,</em> Život i kultura diluvijalnog čovjeka iz Krapine u Hrvatskoj, Djela JA, 1913, 23. —<em> A. Gnirs,</em> Istria praeromana, Karlsbad 1925. — <em>D. Rendić-Miočević,</em> Prilozi etnografiji i topografiji naše obale u staro doba — Jadastini, VjAHD, 1935—1949. — <em>R. R. Schmidt,</em> Die Burg Vučedol, Zagreb 1945. — <em>S. Vuković,</em> Prethistorijsko nalazište spilje Vindije, HZ, 1949. —<em> P. Lisičar,</em> Crna Korkira i kolonije antičkih Grka na Jadranu, Skopje 1951. — <em>G. Novak,</em> Prethistorijski Hvar, Zagreb 1955. <strong>— </strong><em>J. Korošec,</em> Neolitska naseobina u Danilu Bitinju, Zagreb 1958.<br /> <em>ANTIKA: C. Patsch,</em> Lika in römischer Zeit, Wien 1900. — <em>W. Gerber,</em> Altchristliche Kultbauten Istriens und Dalmatiens, Dresden 1912. — <em>R. Egger, </em>Frühchristliche Kirchenbauten im südlichen Norikum, Wien 1916. — Cibalae — Vinkovci (zbornik), Vinkovci 1938. — <em>E. Condurachi,</em> Monumenti cristiani nell᾽Illirico (Ephemeris dacoromana), Roma 1940. — <em>E. Dyggve,</em> History of Salonitan Christianity, Oslo 1951. — <em>G. Novak,</em> Issa i isejska država, VjAHD, 1952 i 1953. — <em>M. Suić,</em> Limitacija agera rimskih kolonija na istočnoj jadranskoj obali, Zbornik—Zadar, 1955.<br /> <em>SREDNJI VIJEK I PRIJELAZ U NOVI VIJEK: E. Laszowski,</em> Hrvatske povijesne građevine, I, Zagreb 1902 —<em> Ć. M. Iveković,</em> Die Entwickelung der mittelalterlichen Baukunst in Dalmatien, Wien 1910. — <em>W. Geber,</em> Altchristliche Kultbauten Istriens und Dalmatiens, Dresden 1912. — <em>D. Frey,</em> Der Dom von Sebenico und sein Baumeister Giorgio Orsini, Wien 1913. — <em>Lj.</em> <em>Karaman,</em> O šibenskoj katedrali, Zagreb 1931. — <em>C. Fisković,</em> Korčulanska katedrala, Zagreb 1940. —<em> N. Dobrović,</em> Urbanizam kroz vekove, I, Jugoslavija, Beograd 1950. — <em>C. Fisković,</em> Romaničke kuće u Splitu i Trogiru, SHP, 1952. — <em>Lj. Karaman,</em> Juraj Dalmatinac, HK, 1952, 2. —<em> A. Mohorovičić,</em> Analiza historijsko-urbanističkog razvoja grada Zagreba, Rad JA, 1952, 287. — <em>L.</em> <em>Beritić,</em> Utvrđenja grada Dubrovnika, Zagreb 1955. —<em> C. Fisković</em>, Prvi dubrovački graditelji, Dubrovnik 1955. —<em> A. Mohorovičić,</em> Problem tipološke klasifikacije objekata srednjovjekovne arhitekture na području Istre i Kvarnera, Ljetopis JA, 1957, 62. — <em>S. Gunjača,</em> Novi naučni rezultati u hrvatskoj arheologiji, Zagreb 1958.<br /> <em>NOVI VIJEK:</em> M. Pilar i<em> J. Holjac,</em> Hrvatski građevni oblici, Zagreb 1905. — <em>M. Pilar,</em> Das kroatische Bauernhaus, Dresden 1911. — <em>E. Schön,</em> Viktor Kovačić, Zagreb 1927. — <em>A. Schneider,</em> Bartol Felbinger, Hrvatska revija, 1929. — Problemi savremene arhitekture, I, Zagreb 1932. —<em> K. Filić,</em> Arhitektura grada Varaždina, zbornik Varaždin i Hrvatsko Zagorje, Varaždin 1936. —<em> F. Buntak, </em>Župna crkva sv. Marije u Zagrebu, VjHAD, 1936. —<em> Lj. Topali,</em> Drvene crkvice i seljačko drveno graditeljstvo u Turopolju, Etnografska istraživanja i građa, 1941. —<em> I.</em> <em>M. Zdravković,</em> Dubrovački dvorci, Građa SAN, 1951, 1. —<em> A. Albini,</em> Uslovi razvitka nove arhitekture u NRH, Zagreb 1953. —<em> B. Misita-Katušić,</em> Kratak pregled arhitekture Osijeka kroz tri stoljeća, Osječki zbornik, Osijek 1956. —<em> K. Prijatelj,</em> Dokumenti za historiju dubrovačke barokne arhitekture, Tkalčićev zbornik, II, Zagreb 1958. —<em> T. Timet,</em> Stambena izgradnja Zagreba do 1954 godine, Zagreb 1961.<br /> SKULPTURA.<em> PREDROMANIKA: Lj. Karaman,</em> Sarkofag Ivana Ravenjanina u Splitu i ranosredovječna pleterna ornamentika u Dalmaciji, Starinar 1924—25. —<em> Isti,</em> Basreljef u splitskoj krstionici VjAHD, 1924—25, prilog I. — <em>Isti,</em> O počecima srednjovjekovnog Splita do god. 800, Serta Hoffilleriana, Zagreb 1940. —<em> Isti,</em> O spomenicima VII. i VIII. stoljeća u Dalmaciji i o pokrštenju Hrvata, VjHAD, 1941—42. —<em> Isti</em>, Starohrvatska umjetnost, Časopis za hrvatsku poviest, Zagreb 1943. —<em> K. Prijatelj,</em> Skulpture s ljudskim likom iz starohrvatskog doba, SHP, 1954. —<em> A. Horvat,</em> O Sisku u starohrvatsko doba, ibid. — <em>S. Gunjača,</em> Tiniensia archaeologica — historica — topographica, I, ibid., 1958. —<em> I. Petricioli,</em> Pojava romaničke skulpture u Dalmaciji, Zagreb 1960.<br /> <em>ROMANIKA: L. Jelić,</em> Zvonik spljetske stolne crkve, VjHAD, 1895. — <em>Lj. Karaman,</em> Portal majstora Radovana u Trogiru, Rad JA, 1938, 262. — <em>C.</em> <em>Fisković,</em> Nekoliko neobjelodanjenih romaničkih skulptura u Splitu, Serta Hoffilleriana, Zagreb 1940. —<em> Lj. Karaman,</em> Buvinove vratnice i drveni kor splitske katedrale, Rad JA, 1942, 275. — Radovan, Zagreb 1951 (predgovor C. Fisković). — <em>C. Fisković,</em> O ikonografiji Radovanova portala, Prilozi — Dalmacija, 1953, 7. —<em> I. Petricioli,</em> Neobjelodanjene romaničke skulpture u Zadru, ibid., 1953. 7. —<em> Lj. Karaman,</em> Zapis o Radovanovu portalu, ibid., 1954, 8. — <em>C. Fisković, </em>Bilješke o Radovanu i njegovim učenicima, ibid., 1954, 8. —<em> D. Kečkemet, </em>Figuralna skulptura zvonika splitske katedrale, ibid. 1955, 9. —<em> A. Horvat,</em> Prilozi povijesno-umjetničkim problemima u nekoć templarskoj Glogovnici kraj Križevaca, Peristil, 1961, 4.<br /> <em>GOTIKA: A. Venturi,</em> La scultura dalmata del XV sec., L᾽Arte, 1908. — <em>D. Frey,</em> Der Dom von Sebenico und sein Baumeister Giorgio Orsini, Jahrbuch CC, 1913. — <em>C. Fisković,</em> Drvena skulptura gotičkog stila u Splitu, VjAHD, 1939. —<em> Isti,</em> Gotička drvena plastika u Trogiru, Rad JA, 1942, 275. —<em> Lj. Karaman,</em> Juraj Dalmatinac, HK, 1952. 2. — <em>C. Fisković,</em> Neobavljeno djelo Jurja Dalmatinca u Dubrovniku, Anali — Dubrovnik, 1952. —<em> K. Prijatelj, </em>Srebrne pale splitske stolne crkve, ibid. —<em> L. Katić,</em> Stećci u imotskoj krajini SHP, 1954, 3. — <em>A. Horvat,</em> Drveni gotički kipovi apostola iz zagrebačke katedrale, Peristil, 1957, 2. —<em> Ista</em>, Skulptura Parlerovog kruga u zagrebačkoj katedrali, ZUZ, Laurae A. Stelè, 1959. —<em> Ista,</em> Odraz praškoga Parlerovog kruga na portalu crkve sv. Marka u Zagrebu, Peristil, 1960, 3. —<em> A. Deanović,</em> Srednjovjekovna arhitektonska plastika u Stjepanovoj kapeli na Kaptolu, Iz starog i novog Zagreba, II, Zagreb 1960.<br /> <em>RENESANSA: C. v. Fabriczy,</em> Giovanni Dalmata, Jahrbuch der Kgl. Preussischen Kunstsammlungen, Berlin 1901, XXII. —<em> F. Burger</em>, Francesco Laurana, Strassburg 1907, —<em> P</em>.<em> Kolendić,</em> Aleši i Firentinac na Tremitima, Gl.SND, 1925. — <em>G</em>.<em> Praga</em>, Documenti intorno ad Andrea Alessi, Rassegna Marchigiana per le arti, Pesaro 1928, VIII. — <em>L. Donati</em>, L’attività in Roma di Giovanni Dalmata da Traù, ASD, 1931, X, 59 i XI, 62. — <em>C</em>. <em>Fisković</em> i <em>K. Prijatelj</em>, Albanski umjetnik Andrija Aleši u Splitu i Rabu, Split 1948. — <em>C</em>. <em>Fisković</em>, Lazanićevi kipovi u Dubrovniku, Prilozi — Dalmacija, 1950. —<em> D. Kečkemet,</em> Renesansna klesarsko-kiparska djela u Splitu, ibid., 1953. — S.<em> Antoljak,</em> Novi podaci o trogirskim kiparima Ivanu Duknoviću i Jakovu, Peristil, 1954, 1. —<em> K. Prijatelj,</em> Ivan Duknović, Zagreb 1957. —<em> C. Fisković, </em>Tri šibenska reljefa Nikole Firentinca, Peristil, 1960, 3. —<em> J. Balogh</em>, Ioannes Duknovich, Acta historiae artium Academiae scientiarum hungaricae, VII, 1—2, Budapest 1960.<br /> <em>BAROK: J. Barlè</em>, Povijest župa i crkava zagrebačkih, I—II, Zagreb 1896. — <em>V. Hoffiller</em>, Radnje ljubljanskoga kipara Franje Robbe u Zagrebu, VjHAD, 1915—19. —<em> F. Buntak,</em> Župna crkva sv. Marije u Zagrebu, VjHAD, 1936. — <em>V. Sinobad,</em> Posljednje djelo Franje Robbe, Peristil, 1957, 2. —<em> A. Horvat,</em> O djelima mariborskog kipara J. Holzingera u Virovitici, Bulletin JA, 1959, 2.<br /> <em>DEVETNAESTO I DVADESETO STOLJEĆE: K. Strajnić</em>, Ivan Meštrović, Beograd 1919. — M. Studin. Skulpture, Zagreb 1919. —<em> K. Strajnić, </em>Pera Pallavicini, Zagreb 1920. — <em>A. V. Mihičić</em>, Dujam Penić sculpteur, Paris 1930. — Ivan Meštrović, Zagreb 1933. — Posmrtna izložba Branislava Deškovića (predgovor C. Fiskovića), Split 1940. —<em> V. Kušan</em>, Frano Kršinić, HR, 1943, 6. —<em> J. Miše,</em> Pojava Frana Kršinića, Vienac, 1944, 3. — Religiozna umjetnost Ivana Meštrovića, Zagreb 1944. —<em> C. Fisković,</em> Svjedočanstvo o ubijstvu Ivana Lozice, Partizanski spomenici, Split 1945. —<em> D. Kečkemet,</em> Hrvatska moderna plastika, Urbanizam i arhitektura, Zagreb 1950, 3—4. — Z.<em> Marković,</em> Frangeš Mihanović, Zagreb 1954. — Antun Augustinčić, Zagreb 1954. —<em> O. Bihalji-Merin,</em> Jugoslavenska skulptura dvadesetog veka, Jugoslavija, 1955. — <em>M</em>. <em>Montani,</em> Ivo Kerdić, Zagreb 1958. — Vojin Bakić (predgovor, M. Prelog), Zagreb 1958. —R. Frangeš Mihanović, Retrospektivna izložba (predgovor M. Montani), Zagreb 1959. —<em> D. Kečkemet</em> i<em> K. Prijatelj,</em> Počeci Ivana Meštrovića, Solit 1959. —<em> L. Schmeckebier,</em> Ivan Meštrović, sculptor and patriot, Syracuse— New York 1959.<br /> SLIKARSTVO.<em> DALMACIJA DO NARODNOG PREPORODA</em>: <em>L.</em> <em>Frólich-Bum,</em> Andrea Meldolla genannt Schiavone, Jahrbuch der Kunsthistorischen Sammlungen, Berlin 1913, 1917, XXXI, XXXIII. —<em> H. Folnesics,</em> Die illuminierten Handschriften in Dalmatien, Leipzig 1917. —<em> K. Kovač,</em> Nikolaus Ragusinus und seine Zeit, Jahrbuch CC, 1917. —<em> Lj. Karaman,</em> Crkvica sv. Mihajla kod Stona, VjHAD, 1928. —<em> R. Pallucchini,</em> Contributo alla biografia di Federico Bencovich, Atti del Reale Istituto veneto di scienze, lettere e arti, XCIII, Venezia 1933—34. — <em>Isti</em>, Profilo di Federico Bencovich, Critica d’arte, I, Firenze 1936. — <em>D. Westphal,</em> Malo poznata slikarska djela XIV—XVIII stoljeća u Dalmaciji, Rad JA, 1937, 258<em>.—K. Prijatelj,</em> Slikari XVII i XVIII stoljeća u Dubrovniku, SHP, 1949, 1. —<em>C. Fisković</em>, Dubrovački sitnoslikari, Prilozi—Dubrovnik, 1950.— <em>G. Fiocco</em>, Nuovi aspetti dell’arte Andrea Schiavone, Arte Veneta, Venezia 1950, 4. — <em>K. Prijatelj,</em> Slike domaće škole XV stoljeća u Splitu, Split 1951. —<em> Isti</em>, Slikar Tripo Kokolja, Rad JA, 1952, 287. —<em> J. Tadić</em>, Građa. —<em> R. Pallucchini,</em> Federico Bencovich, Rivista d’arte, III, Firenze 1952. —<em> Lj. Karaman, </em>O staroj slikarskoj školi u Dubrovniku, Anali-Dubrovnik, 1953. —<em>K. Prijatelj,</em> Prilog poznavanju zadarskog i šibenskog slikarstva XV stoljeća, Prilozi — Dalmacija, 1954. —<em> Isti,</em> Prilog trogirskom slikarstvu XV stoljeća, ibid., 1955. —<em> I. Petricioli,</em> Prinove zadarskom slikarstvu XV stoljeća, ibid. — <em>K. Prijatelj,</em> Dalmatinska slikarska škola. Mogućnosti, 1955, 1. —<em> G. Gamulin, </em>Tizianov poliptih u katedrali Dubrovnika, Zbornik — Zadar, 1955. —<em> Isti, </em>Il polittico di Paolo Veronese a Verbosca, Arte Veneta, Venezia 1955, 9. — <em>Isti,</em> Due dipinti ignoti o poco conosciuti ibid., 1956. 10. — <em>K. Prijatelj,</em> Problemi belliniani in Dalmazia, ibid. — <em>D. Domančić,</em> Sredovječna freska u Donjem Humcu na Braču, Prilozi — Dalmacija, 1956. —<em> K. Prijatelj,</em> La pittura della scuola dalmata, Arte Veneta, Venezia 1957, 11. — <em>A. Deanović,</em> Romaničke freske u sv. Krševanu, Zadar, Peristil, 1957, 2. —<em> D. Kečkemet,</em> Romaničke minijature u Splitu, ibid. — G.<em> Gamulin,</em> Bogorodica s djetetom i donatorom iz Zadra, ibid. —<em>Isti,</em> Un quadro di Tiziano troppo dimenticato, Commentari, Roma 1957, 1.<em> — K. Prijatelj,</em> Due dipinti di A. Vaccaro a Ragusa, ibid., 1958, 4. — <em>G</em>. <em>Gamulin,</em> »Raspeće« od G. B. Piazzette u župnoj crkvi u Prčnju, RPU, 1958. —<em>D. Domančić,</em> Freske Dujma Vuškovića u Splitu, Prilozi — Dalmacija, 1959. —<em>F. Dujmović i C. Fisković,</em> Romaničke freske u Srimi, ibid., 1959.—<em>C</em>. <em>Fisković, </em>Vicko Poiret, ibid., 1959. —<em> Isti,</em> Zadarski sredovječni majstori, Split 1959. — <em>A. Petričić,</em> Zadarski slikari u XIX stoljeću, Radovi — Zadar, 1959. —<em> V. Đurić, </em>École de Peinture de Dubrovnik, Bulletin de l’Académie serbe des sciences, 1959, XXIV. — <em>K. Prijatelj,</em> Splitski slikari XIX stoljeća, Split 1959. —<em> Isti, </em>Osam Chioggiottovih slika u Trogiru, ZUZ, Laurae F. Stelè, 1959. —<em> Isti, </em>Profilo di Giorgio Schiavone, Arte antica e moderna, Bologna 1960, 9. — <em>Isti, </em>Il polittico di Paolo Veneziano a Skradin, Arte Veneta, Venezia 1960, 13. — <em>Isti,</em> Problem opusa slikara Blaža Jurjeva Trogiranina, RPU, 1960. —<em> K. Cicarelli, </em>Gotička madona iz Kaštel Štafilića, Prilozi — Dalmacija, 1960. — <em>C</em>.<em> Fisković, </em>Neobjelodanjena romanička Madona u Splitu, ibid. —<em> Isti,</em> Ranoromaničke freske u Stonu, ibid. —<em> I. Petricioli,</em> Nepoznata sredovjekovna slika Bogorodice iz zadarske katedrale, Peristil, 1960, 3. —<em> Isti,</em> Zadarski slikar Petar Jordanić, Bulletin JA, 1960, 1. — <em>G</em>.<em> Gamulin,</em> »Bogorodica s djetetom« pizanske škole u katedrali u Hvaru, Peristil, 1960, 3. —<em> K. Prijatelj,</em> Prilozi slikarstvu XIX stoljeća u Dalmaciji, Jadranski zbornik, Rijeka 1960. —<em> Isti,</em> Slikano raspelo iz samostana sv. Klare u Splitu, Peristil, 1961, 4. —<em> V. Đurić</em>, Ikone iz Jugoslavije, Beograd 1961.<br /> <em>ISTRA I HRVATSKO PRIMORJE DO NARODNOG PREPORODA: F. Babudri</em>, Frammenti corali parentini, Atti e memorie SIASP, 1913, str. 229—59. — <em>W. Schleyer,</em> Arbe, Wiesbaden 1914. — <em>H. Folnesics,</em> Die illuminierten Handschriften in oesterreichischen Küstenlande, in Istrien und der Stadt Triest. Leipzig 1917. — <em>Isti,</em> Die illuminierten Handschriften in Dalmatien, Leipzig 1917. — <em>A. Venturi,</em> Un’ opera di Antonio e Bartolomeo Vivarini nell’ isola d’Arbe, L’arte, 1919. — <em>A. Marassi,</em> Antica pittura popolare nell’ Istria, Le vie d’Italia, 1924. — <em>V. Brusić,</em> Otok Rab, Rab b. d. (1926). —<em> A. Morassi,</em> Veneziani primitivi, Venezia 1926. —<em> V. Brusić,</em> Ikonostas Jerolima da Santa Croce u samostanskoj crkvi sv. Bogorodice na Košljunu kod Krka, VjHAD, 1928—29. —<em> D. Kniewald</em>, Antependij u Dobrinju na otoku Krku, Godišnjak univerziteta Kraljevine Jugoslavije u Zagrebu, 1929—30. —<em> B. Kurth,</em> Ein gesticktes venezianisches Antependium des 14. Jahrhunderts, Belvedere, 1931, 1<em>—6. — V. Brusić,</em> Benediktinska opatija na Košljunu, Bogoslovska smotra, 1932. —<em> Lj. Karaman,</em> Afreski hrvatskog majstora u Sv. Mariji kod Berma u Istri, Alma mater croatica, 1943. —<em> F. Stelè,</em> Trubarjev »krovaški malar« Trubarjev zbornik, 1952, 2. —<em> V. Ekl,</em> Kasnogotička fresko slikarija u crkvi sv. Jeronima, Bulletin JA, 1955, 7. —<em> J. Kastelic,</em> Dva lika Berma, Jugoslavija, 1955. —<em> A. Deanović,</em> Ranoromaničke freske u opatiji sv. Mihovila nad Limskom Dragom, Bulletin JA, 1956, 9—10<em> —B. Fučić,</em> Slikovnica meštra Antona, Bulletin JA, 1957, 3. —<em> Isti,</em> Humski triptih, ibid., 1957, 3. — <em>G</em>.<em> Gamulin,</em> Oltar sv. Ivana Evanđeliste od Jacobella del Fiore u Omišlju, Riječka revija. 1957, 5—6. —<em> B. Vižintin,</em> Slikarstvo Rijeke u XIX stoljeću, Jadranski zbornik, II, 1957. —<em> B. Fučić,</em> Majstor Ivan iz Kastva i njegova sredina, ZUZ, Laurae F. Stete, 1959 —<em> Isti,</em> Butoniga, Bulletin JA, 1960, 2, i 3. —<em> Vj. Štefanić, </em>Glagoljski rukopisi otoka Krka, Djela JA, 1960, 51. —<em> B. Fučić,</em> Sveti Juraj i zeleni Juraj, ZNŽO, 1961.<br /> <em>KONTINENTALNA HRVATSKA DO NARODNOG PREPORODA: I. Kukuljević,</em> Julio Klovio, Zagreb 1874. — <em>G</em>.<em> Kuten,</em> Božji grob u Prvostolnoj crkvi zagrebačkoj, Vienac, 1899. —<em> Gj. Szabo</em>, Spomenici kotara Klanjec i Pregrada, VjHAD, 1912 —<em> Isti,</em> Spomenici kotara Krapina i Zlatar, ibid., 1913 — 1914. —<em> Isti</em>, Spomenici kotara Ivanec, ibid., 1915—1919. —<em> A. Schneider, </em>Stari gobelini u Hrvatskoj, Savremenik, 1926, 1. —<em> M. Kus-Nikolajev,</em> Hrvatski seljački barok, Etnološka biblioteka, 1929, 7. —<em> D. Kniewald,</em> Zagrebački liturgijski kodeksi IX—XV st., Croatia Sacra, 1940, 19. —<em> E. Laszowski,</em> Razgrabljene stvari grofa Petra Zrinskoga i Franje Krste Frakopana i njihovih pristaša, Starine JA, 1948, 60. —<em> I. Bach,</em> Prilozi povijesti srpskog slikarstva u Hrvatskoj od kraja XVII do kraja XVIII<em> st.,</em> HZ, 1949. —<em> T. Stahuljak,</em> Naučnoistraživalački rad Konzervatorskog zavoda u Zagrebu, ibid., 1950. —<em> A. Deanović, </em>Otkriće kasnogotičkih zidnih slikarija u kalničkom prezbiteriju, Bulletin JA, 1955. — <em>M</em>.<em> Gorenc,</em> Arheološka istraživanja u Varaždinskim Toplicama u 1953 godini, Ljetopis JA, 1955, 60. —<em> I. Kugli,</em> Bernardo Bobić (Katalog izložbe), Zagreb 1957. —<em> Ista,</em> Bernardo Bobić, Bulletin JA, 1957. —<em> A. Deanović,</em> Srednjovjekovne zidne slikarije na području Zagreba, Iz starog i novog Zagreba, I, Zagreb 1957. —<em> I. Kugli,</em> Magister Baptista Zagrabiensis, Bulletin JA, 1958. —Z. <em>Munk,</em> Tri briseljske tapiserije u Muzeju za umjetnost i obrt u Zagrebu, Tkalčićev zbornik, II, Zagreb 1958. — <em>M</em>.<em> Gorenc,</em> Ostaci antiknog groblja u Držićevoj ulici, Iz starog i novog Zagreba, II, 1960.<br /> <em>OD NARODNOG PREPORODA DO DANAS: F. Š. Kuhač,</em> O secesiji, Zagreb 1898. — Hrvatski salon (predgovor katalogu Ks. Š. Gjalskoga), Zagreb 1898. — <em>J. Frank,</em> U obranu hrvatskih umjetnika, Zagreb 1898. — <em>F. Ks. Kuhač, </em>Anarhija u hrvatskoj književnosti i umjetnosti, Zagreb 1898. — <em>I</em>.<em> Pilar</em>, Secesija, I, Zagreb 1899. —<em> V. Lunaček,</em> Prilozi za povijest hrvatske umjetnosti, Savremenik, 1906. — Kolo hrvatskih umjetnika (predgovor I. Kršnjavoga), Zagreb 1906. —<em> I. Kršnjavi,</em> Prilog povijesti savremene hrvatske umjetnosti, Zagreb 1912. —<em> V. Bukovac</em> (i<em> B. Lovrić),</em> Moj život, Zagreb 1918. —<em> Lj. Babić, </em>Hrvatski slikari od impresionizma do danas, HK, 1929. — Galerija umjetnina Primorske banovine, Prikaz rada 1931 i 1932, Split 1932. —<em> A. Schneider,</em> Slavonski pejzažisti, Hrvatska revija, 1934. —<em> J. Bösendorfer,</em> Počeci umjetnosti u Osijeku, Osijek 1935. — Spomenica o 50-godišnjici Strossmayerove galerije, Zagreb 1935. —<em> Lj. Babić,</em> Hrvatska grafika u XIX stoljeću, HK, 1936. — Z. <em>Vojnović,</em> Naša suvremena grafika, ibid., 1936. —<em> V. Kušan,</em> Ars et artifex, Zagreb 1941. — Pola vijeka jugoslavenskog slikarstva, Katalog izložbe, Zagreb 1953. —<em>T. Stahuljak,</em> Zagrebačka risarska škola i njeni prvi učitelji (1781—1821), Zagreb 1955. —<em> Ž. Grum,</em> Crteži i grafije Narodnooslobodilačke borbe, Katalog izložbe, Zagreb 1955. —<em>O</em>.<em> Bihalji-Merin,</em> <em>M</em>.<em> Stevanović, A. Čelebonovnić, Z. Kržišnik,</em> <em>M</em>.<em> Bašičević, F. Šijanec</em> i <em>M</em>.<em> B. Protić,</em> Savremeno jugoslovensko slikarstvo, Jugoslavija, 1957, 14. — Spomenica Akademije likovnih umjetnosti u Zagrebu prigodom 50-godišnjice njenog osnutka, Zagreb 1958. —<em> B. Kelemen,</em> Slikarstvo XIX stoljeća u Hrvatskoj (Katalog izložbe), Zagreb 1961.<br /> PRIMIJENJENA UMJETNOST:<em> E. Laszowski,</em> Prilog za povijest industrije željeza u Čabru, VjZA, 1917, 19. —<em> K. Stošić,</em> Nepoznati radovi Horacija Fortezze iz Šibenika, VjHAD, 1924—25. — <em>M</em>.<em> Gavazzi,</em> Kulturna analiza etnografije Hrvata, Narodna starina, 1928, 7. —<em> V. Tkalčić,</em> Seljačko ćilimarstvo u Jugoslaviji, Zagreb 1929. —<em> Gj. Szabo,</em> Umjetnost u našim ladanjskim crkvama, Zagreb 1930. — <em>G</em>.<em> Novak,</em> Vunena industrija u Dubrovniku do polovine XVI. st., Dubrovnik, 1931. 2. — Lepoglavske čipke, Zagreb 1938. —<em> I. Bach</em>, Iz Muzeja za umjetnost i umjetnički obrt, Narodna Starina, 1939, 35.—<em>Lj. Karaman, </em>Iskopine društva »Bihaća« u Mravincima i starohrvatskog groblja, Rad JA, 1940, 268. —<em> K. Dočkal,</em> Naša zvona, Zagreb 1942. —<em> I. Bach,</em> Umjetnost stolara zagrebačke katedrale od 15. do 19. stoljeća, Časopis za hrvatsku povijest, 1943. 4. —<em> D. Kniewald,</em> Umjetnička vrijednost zagrebačkih liturgijskih kodeksa, Croatia Sacra, 1943, 20—21. —<em> Lj. Babić,</em> Boja i sklad, Zagreb 1943. — <em>M</em>. <em>Gavazzi,</em> Hrvatska narodna umjetnost, Zagreb 1944. —<em> D. Kniewald,</em> Iluminacija i notacija zagrebačkih liturgijskih rukopisa, Rad JA, 1944, 279. —<em> L. Dobronić,</em> Umjetnost kovanog željeza u sjevernim hrvatskim krajevima, Zagreb 1946. — Z.<em> Vinski,</em> O bjelobrdskoj kulturi, HK, 1946. —<em> Isti,</em> Starohrvatske naušnice u Arheološkom muzeju u Zagrebu, SHP, 1949, 1. —<em> C. Fisković,</em> Dubrovački zlatari od XIII. do XVII. stoljeća, ibid., 1949, 1. —<em> D. Roller,</em> Naša prva manufaktura sukna u XV. st., Ekonomski pregled, 1950, 2. — <em>C</em>.<em> Fisković, </em>Umjetnički obrt u XV. i XVI. stoljeću u Splitu, Zbornik Marka Marulića JA, 1950. —<em> Isti,</em> Dubrovački zlatari, Dubrovački festival, 1950. — Intarsien in Jugoslawien, Graz (1951). — <em>R. Bićanić,</em> Doba manufakture u Hrvatskoj i Slavoniji, Zagreb 1951. —<em> L. Dobronić,</em> Kovano željezo u radu zagrebačkog arhitekta Bartola Felbingera, Arhitektura, 1951, 5—8. — Zlato i srebro Zadra, Katalog izložbe, Zagreb 1951. —<em> V. Pavelić,</em> Oblici odjeće, Zagreb 1952. —<em> A. Simić-Bulat</em>, Izložbe minijatura u Hrvatskoj, Zagreb 1953. —<em> L. Dobrinić, </em>Barokne kovane rešetke na arhitektonskim spomenicima sjeverne Hrvatske, Arhitektura, 1953. —<em> A. Simić-Bulat,</em> Minijaturista Matija Brodnik, ČIP, 15. XII 1954. — <em>M</em>.<em> Ilijanić,</em> Prilog istraživanju krapinske keramike, Peristil, 1954. 1.<em>— L. Beritić,</em> Ivan Krstitelj de Tollis, Prilozi—Dalmacija, 1954. — <em>M</em>.<em> Gušić, </em>Primjerak posavske pastirske čaše, Tkalčićev zbornik, I, Zagreb 1955. — <em>Dobronić,</em> Kovano željezo Cvjetka Pećara, ibid. — Zagrebački triennale. Katalog inicijativne izložbe, Zagreb 1955. —<em> B.,</em> Primjena primijenjene umjetnosti, ČIP,1955, 45. —<em> O. Klobučar,</em> Moderne kroatische Keramik. Katalog izložbe, Wien 1956.— <em>M</em>.<em> Despot,</em> Staklana Zvečevo, Zbornik Muzeja primenjene umetnosti, 1956, 2. — Umetnička obrada metala. Katalog izložbe, I—II, Beograd 1956. — <em>O</em>.<em> Klobučar,</em> Tvornica kamenine u Zagrebu, Iz starog i novog Zagreba, I, Zagreb 1957. —<em> I. Bach,</em> Primijenjena umjetnost narodna Jugoslavije u obradi, metala u 19. i 20. stoljeću, Zbornik prigodom 350-godišnjice zagrebačke klasične gimnazije, Zagreb 1957. —<em> D. Kinewald,</em> Sitnoslikar Dubrovčanin Feliks Petančić, Tkalčićev zbornik, II, Zagreb 1958. — <em>O</em>.<em> Klobučar</em>, Pećnjaci starih gradova Susedgrada i Samobora, ibid. — Af.<em> Despot,</em> Postanak, razvoj i proizvodnja staklane u Sušici, Zbornik Muzeja primenjene umetnosti, 1958, 3—4. —<em>I. Bach,</em> Zlatarski radovi u riznici zagrebačke katedrale, Tkalčićev zbornik, II, Zagreb 1958. — Tekstil i keramika Jugoslavije, Katalog izložbe, Zagreb 1959. —<em>M. Despot</em>, Die Glasproduktion in Kroatien im 18. und. 19. Jahrhundert, Alte und moderne Kunst, Wien 1959, 10. — <em>I. Bach,</em> Povlastice i pravila varaždinskog zlatarskog ceha 1613 godine, Starine JA, 1959, 49. —<em> D. Venturini, </em>Drugi zagrebački triennale, ČIP, 1959, 86. —<em> V. Richter</em>, Likovni regulator industrijske proizvodnje, ibid. —<em> S. Mihalik</em>, Prilozi iz Mađarske za povijest hrvatske proizvodnje kamenine, Peristil, 1960, 3. —<em> Đ. Comisso,</em> Zlatarski radovi u riznici crkve sv. Marka u Zagrebu, Iz starog i novg Zagreba, II, Zagreb 1960. —<em>I. Bach,</em> Prilozi povijesti zlatarstva u Zagrebu, ibid. —<em> V. Richter</em>, Dilema, suvremenog likovnog stvaranja, ČIP, 1960, 100.<br /> ORIJENTALNI RUKOPISI I KNJIGE: <em>F. Kraelitz</em>, Osmanische Urkunden in türkischer Sprache aus der zweiten Hälfte des 15. Jahrhunderts, Akademie der Wissenschaften, Philologisch-historische Klasse, Sitzungsberichte, 197/3, Abhandlungen, Wien 1926. — <em>A. Olesnicki</em>, Naše orijentalno blago, HR, 1932, 4. — <em>E. Efendić</em>, Plaćanje dubrovačkog danka Turcima, Kalendar Gajret, 1939. — <em>S. Bajraktarević,</em> Turski dokumenti u spliskom Arheološkom muzeju i u franjevačkom samostanu na Visovcu, Starine JA, 1952, 44. —<em> Isti, </em>Turski dokumenti Gradske biblioteke i Kaptolskog arhiva u Splitu, Ljetopis JA, 1953, 57. —<em> Isti</em>, O razvitku Orijentalne zbirke Jugoslavenske akademije znanosti i umjetnosti, ibid. —<em> Isti</em>, Izvještaj o proučavanju turskih dokumenata u franjevačkom samostanu u Makarskoj, ibid., 1954, 59. —<em> Isti,</em> Turski dokumenti Državnog arhiva u Zadru, Arhivski vjesnik, 1958. —<em> Z. Janc</em>, Minijature u Hatifijevoj »Timurnami«, Zbornik Muzeja primenjene umetnosti, 1958, 3—4. — <em>S.</em> <em>Bajraktarević,</em> Iz riznice perzijskih minijatura u zagrebačkom Državnom arhivu, Bulletin JA, 1959, 1. —<em> Isti,</em> Ottenfelsova orijentalistička zbirka u zagrebačkom Državnom arhivu, Zbornik Historijskog instituta JA, 1959, 2.<strong><br /> </strong><em>VIDI PRILOG<br /> </em>",2,hrvatska.pdf,
IKONA,647,"<strong>IKONA</strong> (grč. εἰϰών eikon<em> slika</em>). Prvobitno je naziv označavao svaku sliku — naslikanu, crtanu, izvajanu u kamenu, iskovanu ili izljevenu u metalu, izvezenu na tkanini itd. — bez obzira na materijal i tehniku izradbe. U kršćanskoj umjetnosti ikona označuje u prvom redu religiozni portret Hrista, Bogorodice i svetaca, a i sliku s temom iz Staroga ili Novoga zavjeta. U toku vremena, u istočnoj crkvi a zatim i u naučnoj klasifikaciji lik. umjetnosti, termin ikona postaje oznaka za zasebnu vrstu religioznog slikarstva — prenosivu ili pomičnu sliku na dasci, za razliku od monumentalnog živopisa (mozaik i freska) i od minijature o okviru knjiške iluminacije. Uzimajući kao specifični element pojma ikone njezinu pomičnost (portativnost), nauka o umjetnosti govori o ikonama na drvu, kamenu, metalu, staklu itd., o slikanim, kovanima, izvezenima ikonama ili izrađenim u mozaiku, u emalju itd. U koliko se ne navodi oznaka materijala ili tehničkih sredstava, pod ikonom se razumijeva religiozna slika izrađena na drvenoj dasci.<br /> Postanak ikone vezan je uz helenistički portret, koji je bio naročito razvijen u Egiptu u vezi s pogrebnim običajima. Ti su portreti rađeni na duguljastoj daščici, koja se stavljala na glavu pokojnika, zamotanog u platno, a izvodili su se u tehnici enkaustike (v.). Po tom su uzoru rađene prve ikone kršćanskih mučenika i osobito štovanih ličnosti; stavljali su ih u »martirije« na grob ili sarkofag mučenika, da ih cjelivaju njegovi poštovaoci. Od egipat. funeralnog portreta preuzela je kršćanska ikona oblik, prvobitnu kompoziciju slike u poprsju, enkaustičku tehniku a i karakter stila. Kao što je ant. umjetnost polazila od prirode i u realističkim formama stvarala idealni oblik sižea, tako je i helenistički portret putem idealizacije stvarao od realističke slike konkretne osobe poseban duhovni tip svetitelja, mučenika, pustinjaka itd. Na sirijsko-palestinskom području, koje je kao »Sveta zemlja« od prvih vjekova kršćanstva privlačilo hodočasnike sa Zapada, ikona-portret i ikona-slika s prikazom događaja iz Evanđelja postaju predmet široke proizvodnje u manastirima a — zajedno s relikvijama — i eksporta. Premda osuđivano kao novo »idolopoklonstvo« od pojedinih pristaša duhovne religioznosti (npr. galskog svećenika Vigilancija potkraj IV <em>st.),</em> štovanje relikvija i ikona nalazilo je podršku kod episkopata i manastira. Od malog broja preostalih enkaustičkih ikona najviše ih je sačuvano na Sinaju (u tamošnjem muzeju), te u pojedinim evr. muzejima (Kijev, Rim) kamo su prenesene sinajske ikone. Međutim je i nekoliko spomenika monumentalnog slikarstva iz prvog razdoblja bizant. umjetnosti (mozaični portret sv. Dimitrija u Solunu i freska sv. Abbacyra u Sta Maria Antiqua u Rimu) očevidno izrađeno prema ikonama-portretima tih svetaca. U svom kretanju na zapad, sirijsko-palestinsko monaštvo prenijelo je u Bizant svoje ikonopisne radionice i zajedno s njima kultove Edeskog Nerukotvornog Spasitelja, Nikopejske Bogorodice-Odigitrije i istočnih svetaca sv. Đorđa, Pantelejmona, Kuzme i Damjana i dr.<br /> Za daljnju historiju ikone od presudnog značenja bilo je razdoblje ikonoborstva (ikonoklazam; protivnici štovanja ikona bili su ikonoklasti, a pristaše ikonoduli). U toku V—VII<em> st.</em> vanredno se raširilo štovanje ikona popraćeno različnim pojavama primitivnog sujevjerja, od liječenja bolesnika metodama poganske »inkubacije« pa do uzimanja ikona za krsne kumove i struganja boje sa slika u pričešće. Pored reakcije koju je takva primitivna ikonolatrija izazivala kod predstavnika duhovnog shvaćanja kršćanstva, sam je kult ikona nailazio na načelno poricanje kod monofizita za koje je čovječja priroda Hrista bila iluzorna, te kod paulikijanaca koji su odbijali svaki spoljašnji kult, dok je za Jevreje i za nove gospodare Istoka, Arape, to bilo obnovljeno mnogoboštvo. U toku više od stogodišnje borbe protiv ikona, koju su u prvoj pol. VIII<em> st.</em> započeli carevi sirijske dinastije, pitanje je bilo povezano s hristološkom problematikom te je u odlukama vaseljenskih sabora tretirano kao dogmatsko. Konačno je sinod u Carigradu 842 dopustio likovno prikazivanje svetaca i odredio da se ikona mora poštivati, jer — po riječima sv. Vasilija Velikog — čast koja se ukazuje slici, prelazi na njezin prototip. Poraz ikonoborstva nije, prema tome, bio samo uspostavljanje upotrebe ikona, već je predstavljalo novu fazu u kultu. Utvrđena je svetost ikone i njeno neophodno mjesto u vjerskom životu kršćanina.<br /> Posljedica toga na polju ikonografije (v.) bila je kanonizacija ikonografskih tipova. Zahtjev za portretnom autentičnošću vodio je utvrđivanju onih tipova slike, koji su odgovarali negdašnjem originalu: kod Krista — njegovu »nerukotvornom« portretu na ubrusu koji je bio poslan u Edessu caru Abgaru (v.<em> Abagar); </em>kod Bogorodice — njenom portretu koji je po predanju izradio sam evanđelist Luka (prema sastavu о štovanju ikona, koji se pripisuje sv. Andriji Kretskom, ta se ikona nalazi u Rimu i zove se »Rimska«). Isto tako bili su utvrđeni tipovi ikona svetaca i ikona koje su prikazivale događaje iz Evanđelja. Ti se tipovi shematski ponavljaju u kasnijim vjekovima na cijelom pravosl. području, zahvaljujući ikonopisnim priručnicima predložaka, koji su sadržavali crteže svih svetaca za svaki dan u godini i svih velikih praznika. Pored takvih lik. priručnika (u Rusiji »<em>лицевые</em> <em>подлинники</em>«) postojali su i posebni priručnici s tehničkim uputama (u Rusiji »<em>толковые подлинники</em>«). Naročito je važna »ermeneia« Dionizija iz Furne, koju je A.-N. Didron našao u Svetoj gori 1839 i objavio 1845 (v.<em> Erminija</em>).<em><br /> </em>Tehnika ikonopisa »bizant. razdoblja«, koja se u pučkoj umjetnosti u Rusiji očuvala do početka XX<em> st.</em>, za razliku od enkaustičke tehnike, služi se bojama pomiješanim sa žumanjkom kao veznim sredstvom (tempera). Uzima se drvo koje daje čiste daske i koje ne napuknu kod sušenja, ne izlučuju smolu i kasnije se ne savijaju; lipa, breza,, hrast, čempres. Kod svih grč. ikona (osim italo-kretskih i dalmatinskih), kao i kod starih ruskih, srednji dio daske je udubljen, tako da vanjski rub predstavlja malo uzdignuti okvir oko slike. Premazana tutkalom daska se podlaže (grundira) slojem alabastra rastopljenog u žitkom ljepilu; katkada se taj sloj ne stavlja na samo drvo, već na platnenu prevlaku natopljenu u žitkom ljepilu. Na osušenu i izglađenu podlogu prenosi se crtež, katkada putem mehaničkog »oprašivanja« kontura kroz rupice u slici koja se stavlja na dasku. Boje se rastapaju u kvasu ili u vodi s malim dodatkom žumanjka. Osnova slike najprije se pokriva zlatom. Zatim se debelim kistovima pokrivaju bojama različni dijelovi slike; nakon toga »raskriva se« pozadina kompozicije — palače, brda, drveće i drugi elementi pejzaža i arhitekture a onda se jednom tamnom bojom grundiraju likovi. Poslije toga se tankim kistom vrši monohromno postupno »osvjetljavanje« tih površina istim bojama u nizu sve svjetlijih nijansa, čime se gradi reljef figure, tijela i obraza. Završni moment u modeliranju lica čini niz najsitnijih bijelih linija; one se na kraju mišića, nad obrvama, u očnim kutovima, na nosu i nosnicama i na gornjoj usnici spajaju u bijele mrlje<em> (rehauts),</em> koje se zovu »oživke«. Osvijetljeni dijelovi slike često se još »probjeljuju« potezima rastopljenog zlata. Pošto se izradi kosa i brada sitnim crticama i zavojcima, stavljaju se natpisi zlatom ili cinoberom. Konačno se ikona pokriva »olifom« — lakom koji daje površini sjaj i štiti sliku. Mnoge su ikone prekrivene srebrnim ili mjedenim okovima, ponekad pozlaćenima. Okovi su obično izvedeni tehnikom iskucavanja i ukrašeni gravirama. Ima ih umj. kvalitetnih i dragocjenih, s ukrasom od emalja, optočenih raznobojnim staklenim zrnima pa i draguljima. Površina ikone može biti gotovo cijela prekrivena okovom, tako da se kroz izreze vidi lice i neki dijelovi naslikanoga lika (obično ruke) ili je okov parcijalan — najčešće metalna kruna na glavi. Pojava okova na ikonama veoma je stara, a od XVII<em> st. </em>sve je češća. U Rusiji je njihova proizvodnja bila masovna. U našim krajevima ikone s okovima nisu rijetkost; izuzetno ih se velik broj i visoke umjetiničke vrijednosti sačuvao u Ohridu. Stariji radovi iz XIII<em> st.</em> vezani su za bizant. tradiciju; apstraktni geometrijski ornament je čist, ukrašen kadikad emaljom, a figure u visokom reljefu su skulptorska djela. Od sredine XIV<em> st.</em> vidljiv je utjecaj srp. lik. umjetnosti; ornament se plitko iskucava, gotovo dvodimenzionalno, a na okvirima se javljaju portreti crkvenih i svjetovnih feudalaca. — Stoljetna istovetnost tema, kao i jednoobrazna primjena pravila ikonopisne tehnike, znatno otežavaju datiranje ikona i određivanje njihove provenijencije.<br /> Počevši od IX<em> st.</em> utjecaj bizant. ikonopisa vanredno se širi: pored ranijih područja bizant. kulturnog utjecaja na zapadu, posebno u juž. Italiji, te na krajnjoj bizant. periferiji na istoku u Gruziji i Armeniji, u neposredan okvir bizant. umjetničkih utjecaja ulaze neke slav. zemlje. Zajedno s kristijanizacijom one poprimaju bizant. arhitekturu s monumentalnim slikarstvom, knjigu s minijaturom i kultove svetaca s ikonopisom na dasci. Ovaj ikonopis doživio je naročit razvoj u Rusiji. Pored spomenute istovetnosti ikonografskih sižea i tehničke jednoobraznosti ikonopisa, ipak je svaka zemlja dala ikonama svoje naročito obilježje i to u načinu likovne i živopisne obradbe, u karakteru crteža koji reproducira tipove u oblicima što odgovaraju pučkim umjetničkim predodžbama, u bojama koje odgovaraju naslijeđenim estetskim navikama. Sve to, zajedno s ponekim izmjenama u tehnici koje se javljaju u različitim krajevima i u pojedinim razdobljima, pruža kriterij za aproksimativnu periodizaciju ikonopisa i za fiksiranje glavnih pravaca i škola na području bizant. umjetničke penetracije.<br /> U glavnom toku bizant. ikonopisa poslije ikonoborstva ocrtavaju se ova razdoblja: 1. u IX—XI<em> st.</em> u ikonama iz doba Makedonske dinastije osjeća se veza sa suvremenim zidnim slikarstvom, a i s grč. i istočnom enkaustičkom ikonom; 2. doba Komnena, XII<em> st</em>., daje ikone profinjene elegancije u crtežu i kompoziciji, a u tehnici izrazito grafičkih sredstava modeliranja; 3. prelazno razdoblje u XIII<em> st.</em> pokazuje različite pokušaje rješavanja problema svjetlosti i plastičnosti, a i ekspresivnosti likova, uz pojedine tragove zap. utjecaja; 4. epoha zrele umjetnosti u doba Paleologa s težnjom oživljavanja ant. tradicije daje u ikonopisu najveća dostignuća u pogledu plastične modelacije figura, bogatog dekora arhitekture i pejzaža, a uz to visoku tehniku i sočan kolorit. Zaseban paralelan pravac javlja se u grčko-tal. ikonopisu XIV—XV<em> st.,</em> gdje u doba rađanja nove humanističke kulture — u Veneciji, Bologni, Padovi, Ravenni, Pisi, Sieni, Messini i Palermu prodiru u ikonopis nova shvaćanja o lik. realizaciji prirode i nova traženja u izražavanju intimnih lirskih osjećaja. Zajedno s tim nastaju i nova tehnička rješenja živopisnih problema, napose prikazivanje kontrasta sjene i svjetlosti dvobojnim refleksima, nasuprot bizant. sistemu postupnog osvjetljavanja plohe monohromnim nijansama, a konačno i sve veća sloboda u tretiranju kompozicije. Ta umjetnička vrenja i traženja u međusobnom ukrštavanju određivala su različite pravce ikonopisa i na susjednom slavenskom Balkanu i u različitim rus. školama u Novgorodu, Suzdalju, Moskvi i dr. Poslije pada Carigrada 1453 tradicija bizant. ikonopisa, obogaćena novim tehničkim iskustvima i novim temama sa Zapada, nastavila se u italo-kretskoj školi, koja je sačuvala mnogo imena talentiranih majstora, čiji se radovi ističu izvrsnom tehnikom te ukusom u kompoziciji i u odabiranju tema. Duh te škole odrazio se napose u venecijanskim radionicama. Mnogo je slabija mlađa grč. ikona, kod koje zap. barok neuspješno pokušava da se nakalami na staru ikonopisnu tradiciju.<br /> LIT.: <em>G</em>. <em>Ostrogorski</em>, Les décisions du Stoglav au sujet de la peinture d’images et les principes de l’iconographie byzantine, L’art byzantin chez les Slaves, 1930, I. — <em>H. П. Кондаков,</em> Русская икона, I—IV, Praha 1931. — <em>V. Lazarev,</em> Byzantine Ikons of the fourteenth and fifteenth Centuries, The Burlington Magazine, 1937, 12. — <em>G</em>. <em>Ostrogorski,</em> Osnovni principi istočno-hrišćanske ikonografije, Umetnički pregled, 1939, II. — <em>В. Лазарев,</em> История византийской живописи, Москва 1947. —<em>L. Ouspensky</em> i <em>W. Lossky,</em> Der Sinn der Ikonen, Bern-Olten 1952. — <em>A. Grabar,</em> La peinture byzantine, Genève 1953. — <em>M. Chatzidakis,</em> Contribution à l’étude de la peinture post-byzantine. Le cinqcentième anniversaire de la prise de Constantinople, L’Hellenisme contemporain, Athènes 1953. — <em>S</em>. <em>Radojčić,</em> Majstori srpskog slikarstva, Beograd 1955. — <em>Isti,</em> Die serbische Ikonenmalerei vom 12. Jahrhundert bis zum Jahre 1459, Jahrbuch der österreichischen byzantinischen Gesellschaft, 1956, V. — <em>G</em>. i <em>M</em>. <em>Sotiriou,</em> Icones du Mont Sinaï, I—II, Athènes 1956. — <em>W. Liebenfels-Felicetti,</em> Geschichte der byzantinischen Ikonenmalerei, Olten—Lausanne 1956. — <em>A. Свирин,</em> Древнерусская живопись в собрании государственной Третьяковской галереи, Москва 1958. — <em>М</em>. <em>Chatzidakis,</em> L’icone byzantine, Saggi e memorie di Storia dell’arte, Venezia 1959, 2. — <em>O</em>. <em>Demus,</em> Two Paleologan mosaic icons in the Dumbarton Oaks Collection, Dumbarton Oaks Papers, 1960, XIV. — <em>V. Đurić</em>, Ikone iz Jugoslavije, Beograd 1961.<tab>V. Mn.</tab><br /> <strong>Srbija.</strong> U istor. izvorima iz vremena nezavisne srp. države, od kraja XII do sredine XV <em>v.,</em> često se pominju ikone. Biografi vladara i arhiepiskopa redovno beleže da su ovi bogato darivali svoje zadužbine, između ostalog, i skupocenim ikonama u zlatnom ili srebrnom okovu, ukrašenom dragim kamenjem. Takođe se u popisima poklada srp. velmoža spominju često brojne ikone (župan Desa je, po svedočanstvu jednog dokumenta dubrovačkog arhiva iz 1281, lično posedovao oko 20 ikona). Međutim, obilje podataka koje pružaju istor. izvori o starim srp. ikonama stoji u oprečnosti sa brojem očuvanih primeraka. Pa i te malobrojne srp. ikone, posebno one najstarije i značajnije, rasturene su po čitavoj Evropi. Ima ih u Italiji, SSSR-u, Francuskoj, čak Španiji, a najlepšu zbirku srp. ikona XIII i XIV<em> v.</em> čuva manastir Hilandar na Svetoj Gori u Grčkoj. Ovo, kao i činjenica da se starijim primercima ikona retko zna godina nastanka, majstor i naručilac, znatno otežava posao ispitivača.<br /> Izuzetnu važnost za izučavanje ikonopisa u Srbiji imaju freske o kojima natpisi pružaju dosta podataka. Upoređivanja ikona sa zidnim slikarstvom u mnogim slučajevima omogućilo je njihovo prilično tačno datiranje. Već najstarija ikona,<em> Nerukotvoreni obraz</em> iz katedrale grada Laona u Francuskoj, svedoči o vezi fresaka i štafelajnog slikarstva. Ovo delo, izgleda srpskog umetnika, ima najbolju paralelu u živopisu Studenice što ga i stavlja u sam početak XIII<em> v.</em> Nešto malo starija mozaik-ikona Bogorodice sa Hristom iz Hilandara nije srp. porekla, ali je rađena verovatno po narudžbini osnivača manastira odmah po njegovu podizanju. Iako je malog formata, ona nosi sva obeležja suvremene monumentalne mozaične dekoracije, posebno one iz Torcella i tršćanske crkve S. Giusto. Osim<em> Nerukotvorenog obraza, </em>iz prve pol. XIII<em> v.</em> nije do naših dana dospela nijedna druga srp. ikona. Jedino se po nekim freskama XIII<em> v.</em> može pretpostaviti kako su izgledale dve tada nastale studeničke ikone tzv.<em> Bogorodica Zastupnica</em> i<em> Bogorodica Studenička.</em> Od sačuvanih dela drugu pol. XIII<em> v.</em> reprezentiraju dve hilandarske prestone ikone<em> (Bogorodica i Hrist)</em> koje su vremenski i stilski pandan sopoćanskom živopisu (oko 1263). Ove dve slike, mada dosta oštećene, zbog svojih visokih umetničkih kvaliteta, posebno prefinjenog kolorita i brižljive modelacije inkarnata, dolaze u red najboljih primeraka ikonopisa svoga vremena u svetu vizant. kulture.<br /> Relativno brojnije ikone sa prelaza XIII u XIV<em> v.</em> dopuštaju da se i u ikonopisu uoče one promene koje su se odigrale u srp. zidnom slikarstvu tih vremena. Nova klasicistička shvatanja koja su gajili slikari na dvoru kralja Milutina prve dve decenije XIV<em> v.</em> ilustruje, osim ohridskih primera, odlično i fragment ikone<em> Vavedenja</em> iz Hilandara. Grupa devojaka iz pratnje Bogorodice, skladnih i nešto izduženih proporcija, smišljeno komponovana i svežeg kolorita, predstavljena je u duhu ant. tradicija. Druga ikona sa poprsjima sv. Petra i Pavla, dospela kao poklon u Rim, primer je drugih., dosta arhaičnih umetničkih shvatanja sa samog kraja XIII<em> v.</em> Njen slikar je verovatno pripadao onom krugu majstora kojima je kralj Dragutin 1296 poverio živopisanje svoje zadužbine Arilja. Ta rimska ikona je prosečnih kvaliteta, a zanimljiva je zbog donatorskih portreta kraljeva Dragutina i Milutina i njihove majke Jelene Anžujske, naslikanih pri dnu.<br /> Veliki politički i vojni uspesi srp. države za vlade Stefana Dečanskog i cara Dušana nije pratio i odgovarajući uspon ne samo zidnog slikarstva nego i ikonopisa. Tako ikona sv. Nikole sa ostacima prvobitnog srebrnog okova, dar Stefana Dečanskog katedrali sv. Nikole u Bariju, pokazuje dobra zanatska znanja, ali ne i posebne umetničke kvalitete njenog majstora. I pet ikona<em> (Hrist, Bogorodica, Jovan Preteča, Sv. Nikola</em> i<em> Arhanđel Gavrilo)</em> sa prvobitnog dečanskog ikonostasa iz tridesetih godina XIV<em> v.</em> ne predstavljaju zrelije umetničko ostvarenje. Stilske osobine ovih ikona ukazuju da su one rad verovatno kotorskih majstora koji su, uz ostale, učestvovali u živopisanju Dečana. Među dečanskim ikonama, jedinstvenim na našoj teritoriji po očuvanosti celine, ističe se neposrednošću uzajamne privrženosti majke i sina i izvesnom realističkom crtom ikona<em> Bogorodice sa malim Hristom na rukama.</em><br /> Dela ikonopisa nastala sredinom XIV<em> v.</em> karakteriše, za razliku od poč. stoleća, nehomogenost stila. Najpoznatija je litijska ikona<em> Bogorodice Trojeručice</em> u Hilandaru, na čijoj je poleđini predstavljen sv. Nikola, verovatno nije rad srp. umetnika, mada pokazuje srodnosti sa suvremenim freskama u crkvama u Srbiji. U osnovi se slikar ove ikone, koja se poštuje kao čudotvorna, inspirisao obrascima vizant. umetnosti sa početka veka. Solidne slikarske kvalitete, mada sa izvesnim deformacijama u crtežu i nebrižljivosti u obradi partija lica poseduje, delom preslikana hilandarska ikona tzv.<em> Bogorodice Popske</em> iz sedamdesetih godina XIV<em> v.</em> na čijoj je poleđini neretuširano<em> Vavedenje.</em> U Hilandaru se čuva i grupa od 10 ikona <em>(Bogorodica, Jovan Preteča</em>, 6 apostola i 2 arhanđela) tzv.<em> čina </em>sa arhitrava ikonostasne pregrade. Nastale oko 1380, one su i najstarije među očuvanim primercima čina. Odlikuje se brižljivom slikarskom obradom, izrazitom plastičnošću i vrlo ujednačenim koloritom. U celini, njihov monumentalni karakter ukazuje na vezu sa stilom slikarstva XIII<em> v.</em> koje se u to doba dosta oponašalo. Iz istih godina kada je nastao hilandarski čin potiče i relikvijar epirskog despota srp. porekla Tome Preljubovića iz katedrale špan. grada Cuenca. Okovan je srebrnim likom i ukrašen dragim kamenjem, a na najširim stranama ovog relikvijara u obliku diptiha naslikane su ikone<em> Bogorodice</em> i <em>Hrista</em> sa poprsjima svetitelja čije se relikvije tu čuvaju. Iako slikani deo relikvijara ukazuje na stilsku srodnost s monumentalnim slikarstvom kasnog XIV <em>v.,</em> ipak izvesne osobine, izduženost figura i gracioznost njihovih stavova već nagoveštavaju shvatanja u slikanju ikona koja će biti vladajuća u prvoj polovini XV<em> v.</em><br /> Iz vremena despotovine kada je srp. zidno slikarstvo doživelo svoj ponovni rascvat, sačuvalo se samo nekoliko ikona malog formata:<em> sv. Dimitrije</em>, verovatno doneta iz Hilandara (sada u Muzeju primenjene umetnosti u Beogradu),<em> sv. Save</em> i<em> Simeona </em>(Beograd, Narodni muzej), kao i dve manje poznate ikone,<em> apostola Pavla</em> i<em> proroka Ilije sa Jovanom Bogoslovom</em> iz rus. zbirki. Među njima je najvrednija ikona<em> sv. Dimitrija</em> koja lepotom stava svetog ratnika, živopisnošću njegove vojničke opreme i stišanim koloritom pokazuje povezanost sa zidnim slikarstvom moravske stilske grupe, posebno onim u manastiru Sisojevcu.<br /> Turska osvajanja nisu posve prekinula kontinuitet umetničkog stvaranja u Srbiji, mada u početku prilike za rad nisu bile pogodne. Otuda nije, izgleda, slučajno da iz druge pol. XV i poč. XVI<em> v.</em> nema mnogo sačuvanih spomenika ikonopisa. Ako se može suditi po malobrojnim ikonama ovog perioda, gubitak političke samostalnosti ipak nije imao nepovoljan odraz na umetničke vrednosti ikonopisa. Ovo se tek može naslutiti po dosta oštećenoj jašunjskoj ikoni<em> Bogorodice</em> sa samog kraja XV<em> v</em>., ali na taj zaključak naročito navodi ikona<em> Bogorodice Odigitrije</em> sa prorocima iz 1545 (Beograd, Muzej srpske pravoslavne crkve). Rađena u tamnoj gami, istaknutog plasticiteta, sa brižljivo obrađenim partijama inkarnata, ova, nekad krušedolska ikona, zavisi još mnogo od slikarstva moravske stilske grupe.<br /> Veliki umetnički procvat nastao obnovom Pećke patrijaršije (1557) odrazio se i na ikonopisu. Stoga iz druge pol. XVI<em> v.</em> ne samo da postoje brojne ikone, nego je i njihov kvalitet na zavidnoj visini. Ikonografski i stilski sva dela boljih majstora druge pol. XVI<em> v.</em> oslanjaju se na slikarstvo prve pol. XIV<em> v.</em> To se odnosi i na najpoznatijeg ikonopisca toga doba, pećkog monaha Longina koji je radio u Dečanima, Peći, Velikoj Hoči, a takođe i u Lomnici i Pivi. Longinove datirane ikone omogućavaju da se prati njegov stilski razvoj. U ranim delima se ističe prozračnim koloritom i neposrednošću izraza (dečanske praznične ikone), izvesnom narativnošću (ikona Stefana Dečanskog sa žitijem u Dečanima), ali i shematičnošću pri obradi figura (hočanske i pivske prestone ikone). Na poslednjoj, nama poznatoj, minejnoj ikoni iz Dečana (1596), tamne game i naglašenog crteža, uočljivi su jasno i ranije već naslućivani rus. uticaji.<br /> Više drugih ikona iz druge pol. XVI<em> v.</em>, posebno neke dečanske (mala, oštećena ikona <em>Preobraženja;</em> krst i prestone ikone iz 1594; gračanička ikona<em> Hrist sa apostolima</em>), stilski su sasvim srodne ranim Longinovim radovima i delo su očigledno iste slikarske radionice. Uvek korektnog crteža, često dopadljivog kolorita, kompoziciono jasni, mada nekad preterano uprošćeni, ovi radovi svedoče o relativno visokom nivou slikarske kulture toga doba. Slična svojstva poseduje i velika šišatovačka ikona<em> Rođenja Bogorodice</em> (Beograd, Narodni muzej), mada se po svom stilu izdvaja od grupe dečanskih ikona.<br /> Srpsko slikarstvo uopšte, pa i ikonopis početnih decenija XVII <em>v.</em> karakteriše umetnički pad. U dotadašnjem slikarskom cetru Kosovu i Metohiji nadvladavaju slabiji ikonopisci. Crtež im je bojažljiviji i nesigurniji, proporcije neusklađene, paleta svedena na mali broj živih boja (ikona<em> Jovana Preteče</em> iz Dečana, 1620, rad Georgija i Kozme;<em> sv. Đorđe</em> sa žitijem iz Pećke patrijaršije). Dok pećko umetničko žarište postepeno trne, u Hilandaru i u Crnoj Gori javljaju se nove, snažne ličnosti slikara. Hilandarski majstor Georgije Mitrofanović, koji je boravio i radio i u Crnoj Gori, ostavio je u svom manastira više odličnih radova. Posebno su vredne Mitrofanovićeve ikone sa oltarske pregrade hilandarske crkvice sv. Trifuna (1621) bravuroznog crteža i prefinjenog kolorita; među ovim ikonama ističu se posebno lepotom i gracioznošću stavova ikone<em> Bogorodice</em> i<em> arhandela Gavrila</em> na dverima. Takođe Hilandarac, slikar Jovan se predstavlja svojim ikonama<em> sv. Dimitrija</em> i<em> sv. Petke</em> (obe iz 1632) kao zreo umetnik i dostojan učenik Georgija Mitrofanovića.<br /> Dok je blagodareći naporu hilandarskih majstora ikonopis u Crnoj Gori doživeo svoj najveći uspon, u Srbiji nije došlo do vidnijih umetničkih rezultata. Jedino krušedolska ikona<em> Jovana Preteče</em> iz 1645 (Beograd, Muzej srpske pravoslavne crkve) poseduje nešta bolje slikarske kvalitete. Druga, tada nastala dela (npr. ikonostas crkve Blagoveštenja u Ovčarsko-kablarskoj klisuri, rad majstora Mitrofana) pokazuju potpuni pad ikonopisnog slikarstva u svakom pogledu.<br /> Izvesno oporavljanje nastaje u srp. ikonopisu u drugoj pol. XVII<em> v.</em> Dva dela zaslužuju naročito da se istaknu:<em> ikona patrijarha Pajsija,</em> rad majstora Jovana iz 1663 (muzej u Ravenni) i hilandarska ikona<em> Četvorice svetih ratnika</em> iz 1681. U Peći i okolini radi u to doba majstor Radul čija su najznačajnija dela ikonostas pećke crkvice sv. Nikole (1677), kao i ikona<em> sv. vrača Kuzmana i Damjana</em> sa žitijem (1674), takođe iz Pećke patrijaršije. Dugujući mnogo sledbenicima majstora Georgija Mitrofanovića, čiju liniju nastavlja, Radul je bio bolji kao ikonopisac nego kao dekorater zidnih površina u crkvama.<br /> Velika seoba 1690 zadala je težak, ali ne i poslednji udarac ikonopisu u Srbiji. U starim umetničkim centrima malo je ikona i očuvano iz XVIII<em> v.</em> Među njima je jedino vredna pomena, zbog korektnosti izvođenja, sačuvana pećka ikona<em> sv. Petke</em> sa žitijem iz 1728.<br /> Središte umetničkog života po seobi premešta se u oblasti preko Save i Dunava. Veliki broj pojedinaca i slikarskih grupa, vrlo plodnih no često i sasvim neukih, zadovoljavaju narasle potrebe tokom prve pol. XVIII<em> v.</em> na širokoj teritoriji, a naročito Banata i Srema. U mnoštvu poznatih ličnosti izdvajaju se vrednošću Georgije Stojanović i Nedeljko Popović-Šerban sa svojom družinom; oni su uspevali da održe bar unekoliko kvalitet srp. ikone. Većina ostalih majstora spadaju na nivo gotovo folklorističke umetnosti i njih karakteriše vrlo nevešt crtež i upotreba preterano živih boja. Sa njima srp. ikona, rađena u duhu srednjov. tradicije, izlazi iz domena umetničkog interesa. Slike koje se od druge pol. XVIII v., sa konačnom pobedom baroknih shvatanja u kompoziciji i u detaljima, umeću u ikonostasne pregrade, bez obzira na svoju namenu, gube karakter ikona u užem i tradicionalnom smislu reci.<br /> Ona dela koja su radili majstori prve pol. XIX v., posebno u Miloševa vremena, po mnogim crkvama Beogradskog pašaluka oslanjajući se na srednjov. uzore, više spadaju u domen interesovanja etnologije nego istorije umetnosti.<br /> U muzejima i crkvama na teritoriji Srbije nalazi se i izvestan broj italovizant., vlaških i rus. ikona. Dok su italovizant. poznijeg datuma, vrlo dobro očuvani<em> Deizis</em> sa 9 ikona iz manastira Krušedola, verovatno vlaškog porekla, potiče sa samog poč. XVI<em> v.</em> Među radovima rus. majstora, uglavnom iz XVIII i XIX<em> v.,</em> ističu se jedino dobrim kvalitetima četiri ikone carskih izografa iz 1687 (Novi Sad, Galerija Matice srpske).<br /> LIT.:<em> V. Petrović</em> i M<em>. Kašanin,</em> Srpska umetnost u Vojvodini, Novi Sad 1927, str. 47—50. —<em> M. Alpatov,</em> Eine serbische Ikone des Propheten Elias und Johannes des Theologen, Belvedere, 1928, 13, str. 115—118. —<em> A. Grabar, </em>La Sainte Face de Laon, Prag 1930. — <em>A. Беляев</em> Образь Матери Пелагонитисы, Byzantinoslavica, 1930, II, 2. — <em>S</em>.<em> Stanojević,</em> Beleške o nekim starim ikonama, Beograd 1931. —<em> G. Ostrogorski</em> i<em> Ph. Schzveinfurt</em>, Das Reliquiar des Despoten von Epirus, Seminarium Kondakovianum, 1931, 4. —<em> L. Mirković </em>Starine fruškogorskih manastira, Beograd 1931. —<em> Đ. Mano-Zisi,</em> O umetnosti ikona, SKG, 1931, 33. —<em> V. R. Petković,</em> Legenda sv. Save u starom živopisu srpskom, Glas SAN, 1933, CLIX. —<em> L. Mirković</em>, Hilandarske starine, Starinar, 1935—36, X—XI, — <em>Đ. Radojičić</em>, Hilandarska ikona Bogorodice Odigitrije Trojeručice, PKIF, 1937, XVII. —<em> Đ. Bošković,</em> Ikona Dečanskog u Bariju, Starinar 1937, XII. —<em> L. Mirković,</em> Crkvene starine iz Dečana, Peći, Cetinja i Praskvice, Godišnjak Muzeja Južne Srbije, 1941, I, str. 97—148. —<em>S</em>. <em>Radojčić</em>, Starine Crkvenog muzeja u Skoplju, Skoplje 1941, str. 54—64. —<em> M. Ćorović-Ljubinković</em>, Jašunjski manastiri, Starinar, 1950, I, str. 235. —<em> Ista, </em>Dve dečanske ikone Bogorodice Umiljenija, ibid., 1952—1953, III—IV. —<em> L. Mirković</em>, Deizis krušedolskog ikonostasa, ibid., 1953—1954, III—IV. —<em> A. Deroko</em>, Beogradska ikona Bogorodice u Carigradu, ibid., 1953—1954, III—IV. — <em>S</em>.<em> Radojčić,</em> Hilandarske ikone Svetog Save i Svetog Simeona-Stevana Nemanje, Glasnik srpske pravoslavne crkve, 1953, 2—3. —<em> R. Ljubinković,</em> Stvaranje zografa Radula, Naše starine, 1953, I, str. 123—131. —<em> Isti,</em> Dve gračaničke ikone sa portretima mitropolita Nikanora i mitropolita Viktora, Starinar, 1954—1955, V—VI. — <em>S</em>.<em> Radojčić,</em> Majstori starog srpskog slikarstva, Posebna izdanja SAN, 1955, CCXXXVI. —<em> L. Mirković,</em> Die Ikonen der griechischen Maler in Jugoslawien und in den serbischen Kirchen ausserhalb Jugoslawiens, Πεπραγμένα τοῦ ϑ’διέδνους βυζαντινολόγιϰου είνεδρίου,1955, str. 301—328. — <em>M, Ćorović-Ljubinković,</em> Pećko-dečanska ikonopisna škola od XIV do XIX veka, Beograd 1955. — <em>S. Radojčić</em>, Umetnički spomenici manastira Hilandara, Zbornik radova SAN, 1955, XLIV, str. 172—179. — <em>W. Liebenfels-Felicetti,</em> Geschichte der byzantinischen Ikonenmalerei, Olten-Lausanne 1956. — <em>S</em>.<em> Radojčić,</em> Die serbische Ikonenmalerei vom 12. Jahrhundert bis zum Jahre 1459, Jahrbuch der Österreichischen byzantinischen Gesellschaft, Graz 1956, V, str. 61—83. — <em>Isti,</em> Ritratto del patriarca serbo Pajsij nel Museo Nazionale di Ravenna, Felix Ravenna, 1956, 19. — <em>M. Ćorović-Ljubinković,</em> Uz problem ikonografije srpskih svetitelja Simeona i Save, Starinar, 1956—57, VII—VIII, str. 77—90 —<em> A. Vasilić</em> i<em> M. Teodorović-Šakota,</em> Katalog riznice manastira Pećke patrijaršije, Priština 1957, str. 5—12. — <em>O</em>.<em> Milanović,</em> Iz slikarstva i primenjene umetnosti Vojvodine I, Građa, 1957, I, str. 47—86.—<em>S</em>.<em> Radojčić,</em> Epizoda o Bogorodici — Gori u Teodosijevom »Životu sv. Save« i njena veza sa slikarstvom XIII i XIV veka, PKIF, 1957, XXIII, 3—4. —<em> R</em>.<em> Ljubinković,</em> Majstori starog srpskog slikarstva — povodom knjige profesora Svetozara Radojčića, Naše starine, 1957, IV, str. 187—204. —<em> V. Vučković-Savić,</em> Georgije Stojanović, Naučni zbornik Matice srpske, 1957, 17, str. 55—74. —<em> M. Ivanović, P. Pajkić,</em> i<em> R. Lazović,</em> Tri Longinove ikone iz Velike Hoče, Glasnik muzeja Kosova i Metohije, Priština 1958, III.— <em>O</em>. <em>Bihalji-Merin,</em> Fresken und Ikonen, München 1958, str. 16—19. — <em>O</em>. <em>Mikić,</em> Ikone zografa i majstora prelaznog stila XVIII veka u Galeriji Matice srpske, Grada, 1958, II. — <em>O</em>.<em> Milanović,</em> Iz slikarstva i primenjene umetnosti Vojvodine II, ibid., 1958, II, str. 99—146. —<em> M. Ćorović-Ljubinković,</em> Ikonostas crkve svetog Nikole u Velikoj Hoči, Starinar, 1958—1959, IX—X. —<em> V. Đurić,</em> Über den »čin« von Chilandar, Byzantinische Zeitschrift, i960, 53, str. 333—351. — S. <em>Radojčić,</em> Srpske ikone od XII veka do 1459 godine, Beograd 1960. — <em>O</em>.<em> Bihalji-Merin,</em> Freske i ikone, Beograd 1960. —<em> D. Medaković,</em> Iz inventara sremskih crkava XVIII i XIX veka, Zemun 1961, str. 8—12. —<em> Petković,</em> Ruski uticaj na srpsko slikarstvo XVI i XVII veka, Starinar, 1961, XII.<tab>S. Pet.</tab><strong><br /> Hrvatska.</strong> U domovima grč. stanovnika u gradovima na Jadranu sve do Crnogorskog primorja postojale su u Srednjem vijeku ikone, slikane pretežno u tradicijama bizant. uzoraka. Neke su vjerojatno izradili domaći majstori. God. 1330 spominje se u Kotoru obitelj grč. slikara Nikole. I u drugim jadranskim gradovima nalaze se u XIV <em>st.</em> slikari kao npr. Klerikopulos u Zadru te Juraj i Emanuel u Dubrovniku, za koje se ne zna — kao ni za spomenutog Nikolu — da li su bili pripadnici ovdašnjih starosjedilačkih naselja ili putujući slikari iz Bizanta. Među sačuvanim ikonama u Dalmaciji, koje potječu iz doba od XV do XVIII<em> st</em>., neke su izrazito bizant. karaktera, dok druge pokazuju zapadnjačke utjecaje i u načinu tretiranja likova i u stilovima pokućstva ili ornamentike, a često i u izboru svetaca od kojih su neki štovani samo u katoličkoj crkvi; natpisi uz likove ili prizore kadšto su na tal. jeziku. Neke dalm. ikone bizant. karaktera, izrađene u grč. manastirima i svetištima, donijeli su naši pomorci, pa se nalaze u mnogim katoličkim crkvama, kapelama i domovima Dalmacije (lijepa zbirka u bratovštini Svih svetih u Korčuli). Druge, u kojima se razabire povezivanje ist. i zap. elemenata, a nazivaju se grčko-italske ili mletačko-kretske, djela su majstora koji su radili pod utjecajem tal. umjetnosti na Kreti, u Mlecima ili na području gdje su se ti utjecaji isprepletali. Možda su neke nastale i u Dalmaciji, kako upućuju rezultati najnovijih istraživanja, no sa sigurnošću je domaće podrijetlo utvrđeno tek za malen broj ikona iz starijeg vremena. Iz XV <em>st.</em> je<em> Bogorodica</em> u župnoj crkvi u Stonu s latinskim, gotičkim natpisom, a izvedena na način kretskog slikara Andrije Rizza. Lj. Karaman upozorio je naročito na ikonu<em> Bogorodice</em> u samostanu franjevaca na otoku Krapnju kraj Šibenika; ona je od iste ruke, koja je izvela čuvenu <em>Bogorodicu</em> zbirke Lihačova, te bi se studijem te ikone moglo razjasniti pitanje početaka italo-grčkih ikona. Neki rus. učenjaci drže da je upravo utjecaj dalm. ikona odigrao znatnu ulogu u razvoju rus. slikarstva. Pri tom upozoravaju na ikone crkve Sretenija u Moskvi s potpisom dalm. slikara iz 1488. — Iz XVI <em>st. </em>osobito je zanimljiva ikona<em> Bogorodice sa svecima</em> u Sustjepanu kod Dubrovnika, rad dubrovačkog majstora Franje Matijina (1534). — U pravoslavnim crkvama i manastirima ima također mnogo ikona, osobito iz kasnijeg vremena (zbirke šibenske crkve, manastira Krke i dr.).<br /> U sjev. Hrvatskoj rijetke su starije ikone. Među njima se ističe <em>Bogorodica dojilja (Galaktotrofusa)</em> iz bivše medvedgradske kapele kraj Zagreba, rad s kraja XVI ili poč. XVII<em> st.,</em> izvedena na način talijansko-grčkih majstora, a po tradiciji donesena iz Palestine. Sačuvani su radovi nekolicine ikonopisaca koji su slikali za Srbe u Hrvatskoj u XVII i XVIII<em> st.</em>: Savatije Krabuleć, Kuzma Damjanović, Ostoja Mrkojević i dr., a 1723—1730 nastale su neke ikone u manastiru Komogovini kod Kostajnice. Potkraj trećega decenija XVIII<em> st.</em> prenesena je vladičanska stolica iz Komogovine u Kostajnicu; ovdje su 1742, 1746 i 1755 nastale ikone »molera« Jerolima i dr. koje ne pokazuju vezu s komogovinskim radovima nego su bliže starijem srp. slikarstvu i baroknim elementima novijih srp. »molera«, od kojih su se neki školovali u bečkoj slikarskoj akademiji. Oko sredine XVIII<em> st.</em> nastojale su Austrija i Venecija da Srbe u Hrvatskoj privedu unijatstvu; protiveći se tome oni su se odvraćali od zap. utjecaja i tražili vezu s Grčkom i Rusijom. U Donjoj Kovačici sačuvalo se nekoliko ikona koje je 1724 izradio Grigorij Gerasimov Moskoviter. God. 1758 izradio je ikonostas u Slatinskom Drenovcu Vasilije Romanovič iz Ukrajine; taj se majstor nakon slikanja drugih ikonostasa po Hrvatskoj zamonašio 1766 u Hopovu. On je zacijelo sudjelovao i kod izvedbe kostajničkog ikonostasa 1759 zajedno s drugim slikarima koji su vjerojatno bili domaći. God. 1764 poučavao je u manastiru Gomirju kod Ogulina hopovski monah Simeon Baltić (koji je u Kijevu izučio slikarstvo) Luku Nikšića, Jovana Grbića i Luku Mišljenovića. Jovan Grbić je navodno već 1751 u Rusiji naučio slikati pa je kasnije radio ikone u Lici i Dalmaciji. Baltić je sa svojim učenicima 1764 izveo gomirski ikonostas. Iz različitih ličkih mjesta sačuvano je mnogo ikona gomirske škole koje pokazuju stariji, tradicionalniji način od više baroknog načina Romanoviča. Ikonostas u manastiru Pakra, nedaleko od Daruvara, nastao 1774—79, pokazuje razvijenije i slobodnije barokno shvaćanje; vjerojatno je rad Vasilija iz Novog Sada. Osječki slikar Jovan Četirević Grabovan izveo je 1775 ikonostas sela Orahovice većma na način renesansnog slikarstva XVI <em>st.,</em> a 1785 naslikao je srijemski slikar Mojsej Subotić ikonostas sv. Ane u Bastajima kod Pakraca na kojem se jače očituju barokni utjecaji. — Gerasim Zelić, iz dalm. manastira Krupe, otišao je 1782 u Kijev gdje je učio slikanje u kijevo-pečerskoj lavri. Zbog bolesti nije dovršio nauk ali je 1789 dopremio iz Kijeva oslikane carske dveri za svoj manastir.<br /> Mnogi slikari iz kasnijeg vremena, koji su radili za Srbe u Hrvatskoj, bili su pod jačim utjecajem klasicizma i drugih kasnijih smjerova zapadne umjetnosti: Arsa Teodorović, koji je 1813 slikao za karlovačku crkvu, ili Aleksije Lazović koji je 1826—27 slikao za šibensku crkvu. U XIX<em> st.</em> sudjelovali su i neki hrv. slikari pri slikanju ikona za srpskopravoslavne i grkokatoličke crkve u Hrvatskoj: I. Tišov, C. Medović, N. Mašić i dr. (u Plaškom, Bjelovaru, Križevcima itd.), unoseći u svoje radove mnoge značajke akademskog realizma. Ikonostase zagrebačke srpskopravoslavne i grkokatoličke crkve slikao je Rumunj E. Bučevski koji je učio u Beču i u Parizu. Kasnije je u Zagrebu sve do 40-tih godina XX<em> st.</em> djelovao slikar i grafičar Milenko D. Đurić, koji se u slikanju ikona nastojao držati starijih tradicionalnih srpsko-bizant. ikonografskih uzora.<br /> LIT.:<em> I. Kršnjavi</em>, Pogled na razvoj hrvatske umjetnosti u moje doba, HK, 1905, I, str. 177—278. —<em> B. Strika</em>, Dalmatinski manastiri, Zagreb 1930. —<em> R. Grujić,</em> Spomenica o srpsko pravoslavnom vladičanstvu pakračkom, Novi Sad — <em>A. Schneider</em>, Slika Majke Božje »Galaktotrofuse«..., Narodna starina, 1931, 23. —<em> Lj. Karaman</em>, Notes sur l’art byzantin chez les Slaves catholiques de Dalmatie, Recueil Uspenskij, Paris 1932, II. — <em>R. Grujić</em>, Starine manastira Orahovice, Starinar, 1939, XIV, str. 27—39. —<em> Lj. Karaman,</em> Stari dubrovački slikari, HR, 1943, 3. —<em> I. Bach</em>, Prilozi povijesti srpskog slikarstva u Hrvatskoj, HZ, 1949, II, str. 185—208. —<em> D. Berić,</em> Tragom jednog domaćeg ikonopisca, VjAHD, 1949, LII. —<em> K. Prijatelj</em>, Prilozi slikarstvu XV—XVII<em> st.</em> u Dubrovniku, HZ, 1951, IV —<em> Lj. Karaman</em>, Pregled umjetnosti u Dalmaciji, Zagreb 1952, str. 45 i 74—75. —<em> M. Ptić,</em> Nikola Mašić, Zagreb b. d., str. 72. —<em> I. Petricioli,</em> Nepoznata srednjovjekovna slika Bogorodice, iz zadarske katedrale. Peristil 1960, 3, str. 7—9. —<em> V. Đurić</em>, Vizantijske i italo-vizantijske starine u Dalmaciji, I, Prilozi—Dalmacija, 1960, XII, str. 135—144.<tab>I. Bh.</tab><br /> <strong>Bosna i Hercegovina.</strong> Ikona u BiH poznata je dokumentarno od 1466, kada se spominje u testamentu hercega Stjepana Kosače. Jači razvoj izrade ikona započeo je u tursko doba. Nisu postojale neke određene škole, jer za to nije bilo uslova. Ikonopisci su bili uglavnom putujući majstori. U razvoju ikona zapažaju se tri epohe, vezane svaka za jedno stoljeće (od XVI do XVIII<em> st.).</em> Na ikonopisačku djelatnost utjecale su društvene i političke prilike u tursko doba. Tako se ikona prve pol. XVI<em> st. </em>u poslijeratnoj vrevi jedva pojavljuje, dok se u drugoj pol. javlja već kao produkt prvorazrednih majstora, zahvaljujući relativnom miru u zemlji i povoljnim ekonomskim prilikama u turskoj državi. U XVII<em> st. </em>ikona se javlja u daleko većoj mjeri uz raniji kvalitet, ali obogaćena raznovrsnijom tematikom i bolje opremljena. Naročito je gajena u Sarajevu, gdje se sleglo bogatstvo stečeno trgovinom i vojnim pohodima. Pravoslavni stanovnici počeli su tada da prihvataju u svoje ruke zanatstvo i trgovinu, pružajući tako zaradu putujućim i domaćim ikonopiscima. Mnogo je ikona propalo u ratovima, ali se još nalazi znatan broj u zbirkama nekih pravoslavnih crkava. Ikona je redovno izvedena na dasci, dobro prepariranoj, sa masivnom pozlatom na gipsenom temelju, i s bogatom paletom boja, što je rjeđa pojava u ranijem pa i kasnijim vremenu. Politička i ekonomska kriza, što je zahvatila tursku imperiju potkraj XVII<em> st</em>., dovela je do naglog opadanja izrade ikona u XVIII i XIX<em> st.</em> U pograničnim krajevima prema Hrvatskoj i Slavoniji javlja se u to doba živ pokret na izradi jeftinih ikona od različnih samoukih slikara. Iz XIX<em> st.</em> ima nekoliko ikona od N. Dimšića. Posljednji ikonopisac, R. Čajkanović, umro je u Sarajevu 1901. Njegov rad nastavili su na novoj osnovi školovani slikari Š. Bocarić i R. Petrović.<br /> LIT.:<em> Đ. Mazalić,</em> Slikarski materijal starih ikonopisaca, GZMBiH, 1934, str. 113—167. —<em> Isti,</em> S<em>v.Đorđe </em>na starim ikonama u Sarajevu, ibid., 1935, str. 49—72. —<em> Isti,</em> Kritska škola i njezini primjerci u Sarajevu, ibid., 1937, str. 55—92. —<em> Isti,</em> Nekoliko starih ikona, ibid., 1942, str. 207—240. — <em>Isti,</em> Nekoliko primjeraka slikarske umjetnosti Bosne i Hercegovine od XVI do XIX vijeka, Naše starine 1956, III.<tab>Đ. M.<strong><br /> Makedonija.</strong> Najranije ikone zauzimaju važno mesto kao objekt vizant. umetnosti i shodno tome privlače pažnju mnogih vizantologa. Ohrid, kao važan kulturni centar našega Srednjeg veka, sačuvao je do danas dosta ikona, čiji kvalitet zauzima vidno mesto u jednom od poglavlja opšte vizant. umetnosti.<br /> Jedna od najstarijih ikona (posle poslednjih proučavanja) jest ikona<em> Raspeće</em> (avers) i<em> Bogorodica sa Hristom</em> (revers) datirana u drugu pol. XIII<em> v.</em> Hronološki bliska ovoj ikoni je ikonografska kompozicija »Blagovesti« koju sačinjavaju ikone <em>Arhanđela Gavrila</em> i<em> Bogorodice.</em> Obe ikone nalaze se u crkvi Bogorodice Perivleptos (današnji sv. Kliment) u Ohridu. N. P. Kondakov koji je među prvima otkrio riznicu ohridskih ikona, neopravdano je datirao obe ikone u XI—XII<em> v.</em> Danas se one s pravom postavljaju u XIII—XIV<em> v.</em><br /> Grupa ikona nađena u istoj crkvi, posle čišćenja, pokazuje usku vezu u odnosu na njihove umetničke i ikonografske sličnosti sa stvaralaštvom dvaju poznatih zografa, Mihaila i Eutihija:<em> Silazak u Ad; Tomino neverstvo; Krštenje Hristovo; Pripremanje krsta; Raspeće</em> sa naličjem<em> Hrista Dušespasitelja; Blagovesti</em> sa naličjem<em> Bogorodice Dušespasiteljice; Sv. Matej</em> i dr. (sve u Ohridu, Naroden muzej). Potpisi ovih dvaju zografa na freskama u crkvi Bogorodice Perivleptos u Ohridu, Sv. Nikite u Skopskoj Crnoj Gori i Sv. Đorda u Starom Nagoričinu, omogućavaju da se izdiferencira njihovo individualno izražavanje u slikarstvu, a time dozvoljava i pripisivanje autorstva nekih od ovih ikona jednom ili drugom zografu. Njihovom atelieru mogu se, na osnovu analize njihovih stilskih obeležja, pripisati i neke druge ikone nađene u Ohridu (ikona<em> Bogorodičinog Uspenja</em> iz crkve Sv. Nikole Gerakomija) ili neke druge do danas još neobjavljenje.<br /> Dobar deo starijih ohridskih ikona ima bogate srebrne okove sa pozlatom, što govori o visokom dostignuću ovog umetničkog zanata kod nas. Okovi su rađeni tehnikom iskucavanja.<br /> Tokom vremena u Makedoniji se formiraju i drugi važni centri u kojima se neguje crkvena umetnost. Brojne ikone sa velikim umetničkim kvalitetama su najbolji dokaz. Ovi centri s kraja XIV<em> v.</em> produžavaju živu aktivnost i u turskom periodu. Iz Prilepa i okoline su tri izvanredne ikone:<em> Bogorodica Pelagonitisa</em>, rad Makarija zografa iz 1422,<em> Hristov Životodavac</em> iz manastira Zrze, verovatno rad Makarijeva brata, mitropolita Jovana, i<em> Bogorodica Pelagonitisa</em> iz crkve sv. Nikole u selu Varoš kod Prilepa. Manastir Slepče ukazuje na veliki broj ikona, rad verovatno zografa Dimitrija iz sela Leinova, koje se dovode u vezu sa ikonama iz Topličkog manastira rađenim 1543 od zografa Dimitrija iz Leinova. Oblast Kratova i njegove okoline sa Lesnovskim manastirom pokazuje isto veliku aktivnost u stvaranju ikona od kojih se kao najlepši primerci mogu navesti: ikona<em> Bogorodice sa Hristom</em> tipa »Umilenije« (XV<em> v.</em>) iz Kratova, i dve ikone iz Lesnovskog manastira rađene 1526.<br /> Drugi religiozno-kulturni centri kao što su Veles, Štip, Strumica, Kruševo i Bitolj ne zaostaju negujući staru tradiciju vizant. umetnosti kroz čitav turski period sve do роč. XX<em> v.</em> kada u Makedoniji počinje period savremenog svetovnog slikarstva. Na samoj prekretnici ovog umetničkog stvaralaštva stoji delo poslednjeg većeg zografa u Makedoniji, koji je ostavio veliki broj ikona, Dimitrija Andonova Papradiškog (1860—1953).<br /> Kao najlepši primer autohtonog stvaralaštva na polju ove umetnosti može se s pravom ukazati na tip »Bogorodice Pelagonitise«, stvorenog u Pelagoniji, po kojoj je i dobila epitet Pelagonitisa. Ovaj tip Bogorodice sa malim razigranim Hristom u svom naručju sasvim jasno ukazuje na maksimalne intencije naših srednjevekovnih zografa u potiskivanju dogmatsko-teoloških elemenata u čisto religioznoj kompoziciji, jer je mali Hristos okrenut leđima publici-vernima. Ovo je bez svake sumnje bilo strano strogoj, dogmatskoj, vizant. koncepciji. Takvo razumevanje i invencija koje je bilo opšte za balkanske narode, svakako je rezultat nekih apokrifnih verzija crkvenih spisa stvorenih na Istoku, a zahvaljujući senzibilnosti balkanskih naroda prihvaćeno i potvrđeno u slikarstvu srednjevekovnih zografa.<br /> LIT.:<em> H.</em> <em>П. Кондаковь</em>, Македония, Археологическое путешествие, Санкг Петербург 1909. — <em>S. Radojčić</em>, Starine crkvenog muzeja u Skoplju, Skoplje 1941. —<em> M. Kašanin</em>, Umetnost i umetnici, Beograd 1943. —<em> M. Čorović-Ljubinković</em>, Nekoliko ohridskih ikona iz XIII i XVI veka, Jugoslavija, 1952. —<em> R. Ljubinković, </em>Umetnički okovi na nekim ikonama riznice sv. Klimenta u Ohridu, Jugoslavija, 1952. —<em> P. Miljković-Pepek</em>, Avtorite na nekolku ohridski ikoni od XIII—XIV vek, Eutihije ili Mihajlo?, Glasnik na muzejsko-konzervatorsko društvo, 1954. — <em>S. Radojčić</em>, Majstori starog srpskog slikarstva, Posebna izdanja SAN, 1955, CCXXXVI. —<em> P. Miljković-Pepek</em>, Značajot na natpisite od ikonata Bogorodica Pelagonitisa od manastirot Zrze za delatnosta na Makarie Zograf, Glasnik na muzejsko-konzervatorsko društvo, 1955. — <em>S.</em> <em>Radojčić</em>, Die serbische Ikonenmalerei vom 12. Jahrhundert bis zum Jahre 1459. Jahrbuch der Österreichischen byzantinischen Gesellschaft 1956, V. — <em>W. Liebenfels-Felicetti</em>, Geschichte der byzantinischen Ikonenmalerei, Olten-Lausanne 1956. — <em>P. Miljković-Pepek</em>, Ikona Uspenie Bogorodice iz crkve sv. Nikole-Gerakomija, Zbornik radova Vizantološkog instituta SAN, 1958.<tab>P. M. P.<br /> <strong>Crna Gora.</strong> Najznačajnije ikone čuvaju se u manastirima Morači, Pivi i Nikoljcu. Većina ovih ikona tačno je datirana i često nosi potpise majstora, pa to omogućava da se relativno jasno utvrdi razvojna linija ikonopisa u Crnoj Gori.<br /> Najstariji primerci ikona, kao i prvi sigurni pomeni ikonopisaca iz Crne Gore koji se mogu dovesti u vezu sa sačuvanim delima, potiču iz druge pol. XVI<em> v.</em> Tako se na dugom zapisu jedne ikone<em> Bogorodice sa Hristom</em> iz 1568, koja se čuva u Sarajevu, pominje slikar Tudor Vuković-Desisalić iz sela Maina u Paštrovićima. Zasada nema znakova da su se dela ovog majstora prosečnih sposobnosti očuvala i na teritoriji Crne Gore. Znameniti ikonopisac, pećki monah Longin, osim jedne minejne ikone u Nikoljcu, slikao je u Crnoj Gori i ikonostas za staru crkvu manastira Piva (1573—74). Tri prestone ikone sa te oltarske pregrade zbog svežine i prefinjenog kolorita bez sumnje pripadaju boljim primercima štafelajnog slikarstva XVI<em> v.</em> Plodni fresko-slikar na prelazu XVI u XVII v., pop Strahinja iz Budimlja, kao da se ređe bavio ikonopisom. Njegove ikone u Morači iz 1600,<em> Hrista, Bogorodice</em> i dve<em> arhanđela Mihajla</em> sa scenama arhandelskih čuda, od kojih je prva i potpisana, ukazuju na bliskost slikarskog postupka Strahinje pri slikanju fresaka i ikona.<br /> U umetnosti Crne Gore bio je XVII<em> v.</em> zlatno doba njenog ikonopisa, jer je tada brojem ikonopisaca i njihovim kvalitetima Crna Gora bila ispred ostalih balkanskih oblasti. Ovaj period značajnog stvaralaštva započeo je hilandarski majstor Georgije Mitrofanović radom u manastiru Morači. Prestonu ikonu<em> Bogorodice sa Hristom i prorocima</em> koju je naslikao 1617 karakteriše elegantan i virtuozan crtež i znalačka obrada inkarnata i draperija. Visoke umetničke kvalitete posedovao je i Mitrofanovićev umetnički vaspitnik majstor Kozma, čije je ime, pisano tajnim pismom, otkriveno na velikoj moračkoj ikoni <em>sv. Save i Simeona</em> iz 1645. Na njoj su prikazane scene iz života sv. Save, rađene po Teodosijevoj biografiji, a uzor su im bile poznate zidne slike iz hilandarske trpezarije, rad majstora Georgija Mitrofanovića. Spomenutom ikonopiscu Kozmi pripada, takođe, vredna moračka ikona sa likovima sv. Save, Simeona, Stefana, ktitora Morače, i Kirila Filozofa na čijoj je poleđini naslikana kompozicija<em> Uspenja.</em><br /> Da Morača tada nije jedina zbirala velike majstore svedoče i očuvane ikone u manastirima Nikoljcu i Pivi. Tri ikone iz 1628 <em>(Bogorodice, Hrista</em> i<em> Jovana Preteče</em> sa žitijem), možda odnekud prenete u Nikoljac, delo su nepoznatog slikara. Naglašeni kontrasti svetlo-tamnog, znalački crtež, fina obrada kako lica tako i draperija bitne su oznake slikarskog postupka ovog ikonopisca. Majstor velikog pivskog ikonostasa iz 1639, takođe anoniman, nadmašuje sve vrsne umetnike svoga stoleća. Podražavajući Longinove ikone sa stare oltarske pregrade očigledno po želji naručilaca, on je dao dela izvanrednih umetničkih kvaliteta, što naročito dolazi do izražaja na velikoj ikoni<em> Uspenja.</em> Pivski radovi ovog darovitog slikara ističu ga kao sigurnog i spretnog majstora kompozicije sa istančanim osećajem za kolorističke vrednosti slike.<br /> Osim pomenutih velikih ikonopisaca na teritoriji Crne Gore radili su u prvoj pol. XVII<em> v.</em> i drugi slikari oskudnijeg znanja i manjih ambicija. Dela ovih majstora čuvaju se između ostalog u Trojici Pljevaljskoj (ikone iz 1645—46) i u Sv. Nikoli u Dubočici (delovi ikonostasa iz 1622). Oni su uglavnom slabi kao crtači, što naročito dolazi do izražaja u neusklađenosti proporcija, a njihov kolorit je ili preterano živ ili sa nekim preovlađujućim nečistim tonom.<br /> U drugoj pol. XVII<em> v.,</em> kada u oblastima Balkana dolazi do teške krize u umetničkom stvaralaštvu, u Crnoj Gori rade dva iskusna ikonopisca. Prvi, Avesalom Vujičić, morački jeromonah, uspeo je uglavnom da očuva najlepše tradicije ikonopisa svojih velikih prethodnika, što se najbolje vidi na velikoj moračkoj ikoni<em> sv. Luke</em> sa scenama iz njegovog žitija (1673). Slabiji, a mnogo plodniji, majstor Radul ostavio je veliki broj ikona, pored ostalog i na oltarskim pregradama i po manastirskim riznicama Morače, Nikoljca i Podvrha. Mada je bolji kao ikonopisac nego kao fresko-slikar, uočljivi su i tu njegovi nedostaci: nebrižljivost pri slikanju inkarnata, crtačke omaške i ponavljanje istih fizionomija u prikazivanju pojedinih likova.<br /> Radulovim slikarskim iskustvima su se koristili slikari dugovečne slikarske porodice Dimitrijevića-Rafajlovića, čiji su mnogobrojni ikonostasi, nastali uglavnom u Boki Kotorskoj tokom XVIII<em> v.</em> i u poč. XIX <em>v.</em>, sasvim oskudnih umetničkih kvaliteta. Poslednji izdanci ikonopisne delatnosti u Crnoj Gori, jedva vredni pomena, već pod uticajem baroka, su dela porodice Lazović iz Bijelog polja sa kraja XVIII i poč. XIX<em> v.</em><br /> Po crnogorskim manastirskim riznicama i u muz. zbirkama nalaze se i neke rus. ikone (najbolje u Nikoljcu i Trojici Pljevaljskoj), kao i nekoliko odličnih dela koja potiču iz italokritskih radionica.<br /> LIT.:<em> V. R. Petković</em>, Legenda sv. Save u starom živopisu srpskom, Glas SAN, 1933, CLIX. —<em> F. Mesesnel, </em>Manastir Morača i njegove ikone, Narodna starina, 1934, 28, str. 133—134. <em>— L. Mirković,</em> Crkvene starine iz Dečana, Peći, Cetinja i Praskvice, Godišnjak Muzeja Južne Srbije 1942, I, str. 129—148. —<em> Đ. Mazalić</em>, Nekoliko starih ikona, GZMBiH, 1942, str. 214—221. —<em> R. Ljubinković, </em>Stvaranje zografa Radula, Naše starine, 1953, I, str. 127—131. — <em>S</em>.<em> Radojčić,</em> Majstori starog srpskog slikarstva. Posebna izdanja SAN, 1955, CCXXXVI, str. 62—98.—<em>M. Ćorović-Ljubinković,</em> Pećko-dečanska ikonopisna škola od XIV do XIX veka, Beograd 1955, str. 10—15. —<em> R. Ljubinković</em>, Majstori starog srpskog slikarstva — povodom knjige profesora Svetozara Radojčića, Naše starine, 1957, IV, str. 197—202. —<em> G. Tomić,</em> Bokokotorska ikonopisna škola XVII—XIX veka, Beograd 1957. —<em>A. Skovran</em>, Crkva sv. Nikole u Podvrhu kod Bijelog polja, Starinar, 1959, IX—X, str. 360—365.<em> I. Zdravković</em> i<em> A. Skovran,</em> Manastir Zavala, Naše starine, 1959, VI, str. 59—60. —<em> V. Đurić, </em>Freskoslikarstvo manastira Gradišta u Paštrovićima, Istoriski zapisi, 1960, XVII, 2, str. 281—283.<em> —P. Mijović</em>, Bokokotorska slikarska škola XVII—XIX vijeka, Titograd 1960.<tab>S. Pet.</tab>",2,ikona.pdf,
ILUMINACIJA,665,"<strong>ILUMINACIJA</strong> (engl.<em> illumination,</em> franc.<em> enluminure,</em> njem. <em>Buchmalerei,</em> tal.<em> miniatura</em>), oprema i ukras rukopisa minijaturama, inicijalima i ornamentima margina. Bogatstvo ukrasa odrazuje vrednovanje pisane riječi, a primjena zlata u dekoraciji cijenu koja se pridavala rukopisnoj knjizi u pojedinim razdobljima.<br /> Već su »Knjige mrtvih« u doba faraona bile ukrašene minijaturama, jednako kao i neki fragmenti papirusa i pergamena iz vremena starih Grka i Rimljana. Iako ant. podrijetla, iluminacija je izrazit izdanak srednjovj. slikarstva: njen je razvoj vezan uz uspon rukopisne knjige do kojega dolazi u doba opadanja ant. kulture. Skupocjena iluminacija rukom pisanih knjiga — Biblije i evanđelistara — namijenjenih obredu prilikom liturgijskih svečanosti, nastaje isključivo u samostanima. Od XII<em> st.</em> ona služi i privatnoj upotrebi: folio format evanđelistara potiskuju sve više psaltiri pisani na formatu osmine. Potkraj XIII<em> st.</em> samostani prepuštaju svoj monopol iluminiranja knjiga univerzitetima oko kojih se tada okupljaju skriptorske radionice. U toku idućih stoljeća iluminacija se sve više sekularizira; vezana uz rukopise, ona prati njihov razvoj i opadanje, da konačno zakržlja u crtanim viticama koje krase prve štampane knjige i da na kraju odumre pretopljena u šablone tiska.<br /> Slova su ant. pisaru znakovi kojima priopćuje misao. U odnosu prema sadržaju ona su bezlična i neutralna; svaki je znak podjednako vrijedan u svojim proporcijama i svom odnosu prema drugim slovima — nijedan nije jače istaknut u recima što se nižu na dugim trakama papirusnih svitaka (rotula). Ukoliko je sadržaj tražio i vizuelno objašnjenje, bio je ilustriran slikom uklopljenom u tekst. Slika je često bila bez okvira i pozadine, no uvijek podređena omjerima stupca i obujmu teksta; ovo je tek<em> ilustracija.</em> Prava iluminacija rukopisa javlja se tek u razdoblju kad se prešlo sa svitka papirusa na kodeks pisan na pergameni. Stranice otvorene knjige nameću raspored teksta, a ovaj opet određuje položaj i mjerilo slike; pri tome se isprva odrazuje tradicija svitka. Slike teku epski, u strogo uokvirenom prostoru koji je često raščlanjen četverokutima, tako da su prizori prikazani kao iza rešetaka. Umjesto uobičajenih pravokutnih shema, tekst izuzetno poprima figuralne obrise u pjesmama »Carmina figurata« Publija Optancija Porfirija, pjesnika na dvoru Konstantina Velikoga. On se služio zbijenim recima tako raspoređenim da svojom masom grade likove ljudi, konjanika itd. kojima su naslikane samo glave i ekstremiteti. Odnos slike i teksta — u kojem slova ostaju neutralni znakovi poredani u stupce (izuzetno u figure) — gubi svoje značenje već u VI <em>st.,</em> kad se u italskoj minijaturi javljaju prvi inicijali.<br /> »Barbari« Seobe naroda odbacuju strogost ant. kaligrafije; slovo za njih dobiva magično značenje. Njegova vrijednost raste s važnošću riječi, rečenice ili poglavlja koje ono otvara. Prema tome, što simbolizira, inicijal dobiva svoj ukras i položaj na ispisanoj stranici. Tako se razvijaju <em>inicijali</em> (v.) koji svojim neobičnim i bogatim ukrasom sile čitaoca da ih doživi kao nešto sugestivno. Čitljivost slova, kao nosioca božanske riječi, postaje suvišna; tekst i grafija spajaju se u neku vrstu kriptograma. Iz svakog poteza inicijala pupa biljka, iskrsava ljudski ili životinjski lik, a iz njihovih odnosa i sukoba nastaju drame zbijene u jednom jedinom znaku pisma. Borbu životinja ant. tradicije i bijelo klesano lišće s justinijanskih kapitela unosi u inicijale mediteranski bizantizam (Montecassino) koji preko mozarapske Španjolske prodire u juž. Francusku.<br /> U slikarstvu VII—VIII <em>st.,</em> kad se isprepleće »barbarsko« nasljeđe s umjetnošću Mediterana, križ se javlja kao glav. motiv dekoracije. U tom anikoničnom slikarstvu inicijali postaju monogrami koji, položeni na purpur i uokvireni zlatom, prekrivaju cijelu stranicu. U metežu tadašnjeg lik. izražavanja oni dobivaju naj različiti je ukrase: bajoslovna bića spajaju se na krakovima slova s neobičnim predmetima. Shematična redukcija izmijenila je i ljudski lik uskladivši ga s obiljem apstraktnog ukrasa, dok naturalizirani likovi životinja unose u čitav prikaz pomalo blasfemičnu i profanu crtu kao u kasnijim gotičkim drolerijama (v. <em>Drôleries</em>). U atmosferi ove dosljedne stilizacije rade veliki škriptoriji uz Rajnu u X <em>st.</em> Osmanidi obogaćuju Bizant svojim arabeskama u kojima se slova sve više zapliću i gube u nečitljivosti, dok Langobardi uvode pleterni ornament koji u Engleskoj i Irskoj dobiva kompliciran duktus što podsjeća na metalne ukrase Kelta. Naslovna stranica poglavlja ovdje se ograničava svega na jedno slovo ili riječ, isprepletenu s još pretkršćanskim ornamentom. Anglo-italska iluminacija, nasuprot ovoj otočnoj, sve više tretira ljudske likove. Iz antike se uzimaju cijeli ciklusi mitol. tema, koje se unose u stupce teksta i komentiraju na nov način. Pod inspiracijom kasne antike ljudski se likovi ne prikazuju više kao ukočene lutke nego kao živa bića. Te su minijature uokvirene trakama; ovaj moment naglašava vraćanje na racionalnu kompoziciju stranice i na prevladavanje uloge teksta. Inicijali, sada skromniji, stoje usred teksta oko kojega se kao čvrst okvir dižu marmorizirani stupovi i arkade, urešeni girlandama. U srednjoj Evropi u doba Otonâ javljaju se na iluminiranim stranicama likovi careva ili svetaca koji svečano stoluju sred prozračne arhitekture pod ant. zabatima, okruženi zemaljskom ili nebeskom pratnjom. Ranosrednjovj. arhaizmi stopili su se s alpskim i merovinškim tradicijama, s umjetnošću Albiona, s bizant. ikonografijom (preporođenom nakon ikonoklazma) i s ant. elementima u karolinšku renesansu. U tom razdoblju ponovno oživljuju »carmina figurata« — ovaj put u obliku križa. Skupocjene ant. gerne kao naročit ukras kraljevskih insignija i raskošan nakit obogatile su svojim lik. sadržajem — bizarnim nakazama i čudovištima — predromaničku umjetnost, a osobito iluminaciju.<br /> Romanički inicijal, po svojoj veličini i po zamršenoj dekoraciji, sličan je ranosrednjovj. inicijalu; kao slovo, međutim, on je izgubio svoju nekadašnju magiju i simboliku, postao je okvir za male narativne sličice. Krakovi slova pretvaraju se u bogate vitice koje uokviruju prizor. Unutar inicijala zbijeni su likovi svetaca i pravednika, dok su figure grešnika i demona razasute unaokolo po bijelim i dotad netaknutim marginama. Sad se rađa novi i razvojno najmlađi element iluminacije, <em>ukras margina</em>, na kojima bujaju čudovišta srednjovjekovne mašte. Nezgrapni likovi vitezova i svećenika rane romaničke iluminacije postepeno prepuštaju svoje mjesto nježnim figuricama ljudi i anđela, krhkim kao gotička kaligrafija; profinjenost njihovih pojava i pokreta usklađena je sa sve raskošnije iluminiranim površinama. Neobično bogatstvo boja očito je inspirirano blještavom igrom i prozračnošću vitraila. To je gotička iluminacija, koju stvaraju slikari-laici u skriptorijima oko velikih univerziteta gdje prepisuju naučne traktate, filozofska djela i enciklopedije. Raznovrsna građa stimulira i obogaćuje maštu iluminatora. U pretjeranom traženju egzotičnosti oni se inspiriraju Bliskim i Dalekim Istokom. Orijentalni, nerealni elementi, nakalamljeni na likovne formulacije nikle iz stvarnosti, doimlju se sada još čudnije nego u romaničkoj iluminaciji. Kufsko pismo ponovno se javlja potkraj XIII<em> st.</em> u obliku pseudonatpisa, prelazeći u polupalmetu. Tako jedan od osnovnih dekorativnih motiva islam. svijeta, palmeta, postaje klasičan ukras evr. iluminacije. U tom previranju čudnih plodova mašte, s kompliciranim prepletom ljudskih likova i fantastičnih nakaza sa stiliziranom florom, nastaju drolerije koje satirički galski duh zadržava još duboko u XVI<em> st.,</em> a prenosi ih čak i na margine štampanih knjiga.<br /> Nakon razdoblja lik. meteža i pretjeranosti na marginama rukopisnih knjiga, pariski skriptoriji (majstor<em> Honorije</em> i njegovi sljedbenici) unose lik. ravnotežu u odnose triju osnovnih elemenata iluminacije: dekora, slike i teksta. Pod utjecajem Internacionalnog stila oprema knjige razvija se dalje bez kaligrafskih ekscesa, u atmosferi hladne elegancije likova (njem. manirizmi), u kojoj se konfuzija na marginama postepeno sve više smiruje; vegetacija se prorjeđuje, a listovi i cvjetovi se smanjuju, da konačno završe u kapljama boje i zlata.<br /> Renesansa zadržava još dugo u iluminaciji smisao za arabesku i grčko-rim. bizarnosti, ali ih niže u strogo određenom okviru koji okružuje tekst (ferrarska škola). Ostvaruje se i dominacija pisanog stupca koji se odvojio od slike, i čista funkcionalnost rimskog slova. Predmeti u inicijalima raspoređuju se po dubini, a u pozadini se otvara pejzaž. Prelazeći iz dvodimenzionalnosti dekoracije u perspektivu, iluminacija već prekoračuje svoje granice, a postepeno je zamjenjuje štafelajno slikarstvo. Poneki slikar<em> (Julije Klović) </em>doduše i dalje nostalgično slika u malim medaljonima pergamene, ali iluminacija već odumire. Iz tih tradicija proizlaze prve štampane knjige koje još uvijek prepuštaju svoje margine iluminatorima. Bogatstvom fantazije i ukrasa iluminirani su rukopisi i u idućim stoljećima inspirirali pisare diploma, dekreta, pa i crkvenih knjiga koje su se i dalje u XVII i XVIII<em> st. </em>prepisivale, uglavnom samo po još nekim zabačenim samostanima.<br /> U XVI, XVII i XVIII<em> st. </em>— u vrijeme odumiranja evr. iluminacije — orijentalna minijatura dosiže svoj vrhunac. Međutim, turske, perz. i indij. minijature uglavnom su pojedinačne slike i legende popraćene tekstom; tek se izuzetno pojavljuju rukopisi ukrašeni ornamentalnim motivima. Iluminacija je u biti ostala vezana uz evr. umjetnost koja je uvjetovala i njen razvoj i njen nestanak.<br /> LIT.:<em> F. </em><em>R. Martin</em>, The miniature Painters of Persia, India and Turkey, London 1912. — <em>P. D’Ancona,</em> La Miniature italienne du X<em><sup>e</sup></em> au XVI<sup>e </sup>siècle, Paris 1925. — <em>A. Goldschmid</em><em>, </em>Die deutsche Buchmalerei, I—II, München i Firenze 1926. — <em>P. D’Ancona</em> i <em>E. Aeschlimann,</em> Dictionnaire des miniaturistes du Moyen âge et de la Renaissance, Milano 1949. — <em>A Böckler</em> i <em>A. Schmid</em>, Die Buchmalerei, Stuttgart 1950. — <em>M. Rickert</em>, Painting in Britain: The Middle Ages, London 1954. —<em> Baltrušaitis</em>, Un Moyen âge phantastique, Paris 1955. — <em>J. Porcher</em>, L’Enluminure française, Paris 1959.<tab>A. De.</tab><strong><br /> </strong><strong>Srbija, Crna Gora, Makedonija.</strong> Rukopisnu iluminaciju primili su Slaveni zajedno s pismom iz Bizanta u IX—X <em>st.</em> kad se ta vrsta umjetnosti nalazila na svom vrhuncu u svim svojim elementima — minijaturi, ornamentu i inicijalu. Minijatura koja se razvijala u uskoj vezi s ikonografijom, izdvaja se po svom sadržaju i načinu oblikovanja u posebnu granu lik. umjetnosti. Činjenica je, da se minijatura u svom razvoju ne poklapa uvijek s glav. fazama u evoluciji knjiškog ornamenta. Tradicionalna po sadržaju i stilu a konvencionalna po interpretaciji, bizant. i slav. minijatura doživljavala je svoju posebnu evoluciju s različitim pravcima u načinu prikazivanja pejzaža, arhitektonskih objekata i figura, te u primjeni i kombinaciji boja. Drugi element knjiške iluminacije, ornamentika, obuhvaća ukrasnu kompoziciju na početku teksta (za koju se već u XI<em> st.</em> utvrdio naziv »zastavica«), »cvjetove« na margini u ulozi znaka upozorenja, »ruke« na kraju teksta u funkciji završne vinjete, i inicijal. Vitalnost prastarih zajedničkih tradicija, epizodično pojavljivanje različitih umjetničkih pravaca na pojedinim terenima i uska povezanost slav. knjige na čitavom pravoslavnom području Balkana, faktori su koji stvaraju poteškoće u fiksiranju specifičnih stilskih osobina srp. (raške), crnog, (dukljanske) i maked. knjiške iluminacije.<br /> Osnovni je izvor slav. iluminacije — grčka iluminacija epohe Makedonske dinastije. Desetak sačuvanih starosl. spomenika omogućuje da se odredi i opća stilska karakteristika slav. ornamentike XI—XII <em>st.</em> i glav. stilski pravci. Ona pripada <em>geometrijsko-biljnom stilu</em> koji se u Bizantu razvio na bazi ant. tradicija. Zastavica je obično pravokutna; unutar nje se nalaze ili manji pravokutnik za naslov ili stilizirane grančice i cvijeće. U X <em>st.</em> javlja se na donjoj strani pravokutan ili polukružan isječak s naslovom u sredini, a u XI <em>st. </em>pravokutan tip zastavice na stupovima s naslovom među njima. Na krajevima zastavice dolaze motivi listića, pupoljka, cvijeta, grančice, katkada i čitave rascvale biljke, a odozgo cvijet ili ponekad konfrontirani sitni likovi životinja ili ptica kao u rim. mozaiku; rjeđe se u sredini javlja minijaturna slika, većinom portret u okruglom okviru. Za zastavice se primjenjuje bijela, modra, ružičasta i zelena boja na zlatnom fondu. U skromnije opremljenim rukopisima javljaju se nekolorirane zastavice s motivima užeta i pletera, preuzetog iz ranokršćanske umjetnosti. Bizant, inicijal čuva geometrijski princip, grč. alfabeta i ne remeti osnovni oblik slova. Kao motive, pored stiliziranih biljaka, rado koristi realističke sličice biljaka, životinja i ljudi u kombinacijama koje katkada prelaze grotesku (npr. slovo T — lisica koja nosi na motki dva pijetla).<br /> Sačuvani južnosl. rukopisi XI—XII <em>st.</em> nisu raskošno opremljeni, napose u pogledu koloriranja, ali ima među njima klasično pravilnih po crtežu (»Suprasalski rukopis«). Nema, međutim, sumnje, da su postojali i raskošni primjerci (jer su sačuvane njihove kopije u datiranim rus. rukopisima XI <em>st.</em>) kao i minijatura bizant. tipa: portreti evanđelista (»Ostromirovo evanđelje« iz 1057), slika Krista na prijestolju, arhitektonski frontispisi hramova s ucrtanim prikazima crkvenih sabora te kompozicija s likovima članova porodice kneza-ktitora (»Izbornik kneza Svjatoslava« iz 1073). Osim ovih rus. analogija, koje mogu služiti za rekonstrukciju južnosl. iluminacija XI <em>st.,</em> postoje i dva autentična ostatka među srp. spomenicima, koji po jeziku već idu u poč. »raške« redakcije, ali po iluminaciji stoje na razmeđu XII i XIII <em>st.</em> Jedan je od njih minijatura Krista-Emanuela (na prvom listu »Vukanova evanđelja«) klasičnog ikonografskog tipa uzornog crteža i ukusnog prigušenog kolorita. Drugi je rukopis »Paremejnika« beogradske Narodne biblioteke (nestao za Prvoga svjetskog rata) s inicijalima geometrijsko-biljnog stila, među njima i jedno <em>О</em> s fino crtanim bezbradim likom Krista-Emanuela koji ne zaostaje za najljepšim primjerima tadašnje srp. freske. Ova dva ostatka srp. iluminacije starosl. tipa svjedoče о činjenici, da minijatorska umjetnost dvorskog skriptorija Preslavskog carstva nije išla (zajedno s knjigom) samo u Rusiju, već se istodobno širila i u srp. zemlje.<br /> U istom razdoblju cvala je na čitavom slav. području i iluminacija drugog tipa, <em>fantastičko-pučka varijanta geometrijsko-biljnog stila.</em> Najtipičnije je formulirana u maked. »Savinoj knjizi«. Zastavice imaju oblik uske pruge, iznutra s motivom užeta ili s primitivnim linearnim ornamentom, a na krajevima s repovima odnosno listovima; te se petlje zastavice pretvaraju u životinjske glave čim dobiju u sredini oko ili izvana uške. Inicijali su ornamentirani biljnim ili zoomorfnim motivima (pupoljak s listićima koji je vezan za kraj stabla; rep na donjem kraju; oko i kljun na gornjoj petlji, koji daju slovu oblik fantastične životinje). Kao ukrasi javljaju se u drugim rukopisima klinovi i kitice lišća, a načješći je motiv zmijska glava koja uže pretvara u zmiju. Ali pored sve fantastičnosti tih motiva, preuzetih iz repertorija pučkog umjetničkog obrta, ornamentika ovog tipa ne napušta geometrijsku strukturu grč. uncijale i čuva utvrđenu okosnicu slova. Postojala je i minijatura primitivnog stila, npr. u »Marijanskom glagoljskom evanđelju« koje je V. Jagić lokalizirao na srp. područje. Glagoljski alfabet svojom specifičnom strukturom pružao je fantaziji umjetnika mogućnost za stvaranje i najčudnovatijih animalističkih oblika (npr. u »Sinajskom euhologiju«).<br /> Počevši od kraja XII <em>st.</em> sačuvano je mnogo južnosl. rukopisa. Iz prethodnog doba, međutim, na samom Balkanskom poluotoku nije preostao nijedan, a ono što je sačuvano nađeno je u Rusiji, na Atosu, na Sinaju itd.; sve ostalo uništeno je komnenovskom »helenizacijom« i antibogumilskom inkvizicijom. Srećom je očuvano srp. »Miroslavljevo evanđelje« (v.) iz posljednje četvrti XII <em>st.</em> Ono svjedoči da se je za vrijeme bizant. gospodstva na području relativno slobodne Duklje, u okviru starosl. književnog jezika, izdvojila srpska zetsko-humska redakcija i da se na tom terenu razvijala skriptorska i minijatorska umjetnost posebnog tipa, koji se formirao pod neposrednim utjecajem romaničke umjetnosti u Apuliji i srednjoj Dalmaciji. Ova zetsko-humska iluminatorska škola, čiji se utjecaj protezao i na Bosnu (tu još u XIV <em>st.</em> imitiraju zetske uzore iz XII <em>st.</em>), morala je utjecati i na formiranje iluminacije raških rukopisa XIII <em>st.</em> (S. Radojčić) u kojima se tada, pored stare tradicije maked. pučko-fantastičke ornamentike, ispoljavaju i drugi utjecaji.<br /> Jedan val stranog utjecaja prodirao je na Balkanski poluotok iz ist. Evrope zajedno s rus. knjigom, u doba uspostavljanja bug. i srp. političke i crkvene samostalnosti. Ta je knjiga nosila ornament tzv. <em>teratoloskog stila,</em> koji se u toku XII <em>st.</em> razvio u Rusiji, vjerojatno pod nordijskim utjecajem. Taj je stil napustio svaku vezu s geometrijskom okosnicom slova i povezao je, nekad samostalne, motive životinje, biljke i pletera u nerazrješivi ornamentalni splet, u kojemu se udovi i jezici upletenih nemani formiraju poput remenja (F. I. Buslaev). U jednostavnijem obliku pučke teratologije taj se stil najviše ispoljio u maked. rukopisima nakon faze pučko-fantastičke ornamentike prethodnog doba. U njemu motivi oka, uške i repa pretvaraju pleter u zmije, a grančicu u zvjerinju glavu (npr. »Radomirovo evanđelje«, JA). Za složeniji oblik »tehničke« ili »umjetne« teratologije, koja se razvijala vjerojatno u carskim skriptorijima Asenovaca, karakteristični su čudovišni spletovi ptice, odnosno četveronožne nemani (kojoj iz ralja izlazi lišće ili grančica) i gustog pletera. Zastavica je u tom stilu konstruirana od konfrontiranih inicijala-monstruma, smještenih u pravokutnom okviru (»Bolonjski psaltir«, »Radomirov zografski apostol«, »Hilandarski šestodnev« iz 1263). Analogno romaničkoj iluminaciji, inicijali su crtani u crvenoj konturi: boje su crvena, zelena i žuta (V. N. Ščepkin).<br /> Druga struja orijentalnog utjecaja penetrirala je s Bliskog Istoka, koji je došao u bliži kulturni dodir s balkanskim Slavenima u prvoj pol. XIII <em>st.,</em> posebno zahvaljujući vezama sv. Save sa Svetom Zemljom. Svakako u te godine (prema paleografskom kriteriju) ide srp. »Prizrensko evanđelje« beogradske Narodne biblioteke (izgorjelo 1941) s brojnim minijaturama koje ilustriraju život Kristov i njegove parabole. Simplifikacija u tretiranju teme, arhitektonski detalji preuzeti iz egipat. umjetnosti, dijelovi odjeće koji upućuju na teren gdje se islamska kultura vezala s kršćanskom, stil bez primjene perspektive i modeliranja figura te sa shematskim crtanjem draperija, ornamentiranje pomoću sitnih tačaka — sve to vodi prema Aleksandriji i koptskoj tradiciji (A. Grabar). Drugačiji je tip iluminacije u makedonskom »Dobrejšinom evanđelju«, vjerojatno iz 1221. Ta se dekorativna iluminacija svojom bogatom ornamentacijom polihromnih zastavica i inicijala sa životinjama, pticama i zmijama povezuje s tradicijom klasične bizant. iluminacije. Međutim, po konvencionalnosti prikazivanja biljnih i zoomorfnih elemenata u tehnici inkrustacije ili polihromnog emalja te po čitavom karakteru iluminacije koja ne čini razlike između ilustracije i ornamentacije, a posebno po arhaičnosti portretnih minijatura, ona ide u područje grčko-orijentalne minijatorske tradicije.<br /> Teratološki stil, koji se u Rusiji organski razvija do XV <em>st.,</em> nestaje na Balkanskom poluotoku već u trećoj četvrti XIII <em>st.</em> Mongolska invazija 1240 zadugo je odvojila Rusiju od Zapada i od Balkanskog poluotoka, a restauracija Bizanta 1261 ponovo je skrenula orijentaciju Srba i Bugara na jug: politički prema Carigradu, a kulturno prema Svetoj Gori. Vraćanje na umjetničke tradicije bizant. prošlosti u vezi s mističko-asketskim pokretom koji se manifestirao u atoskom hesihazmu, izbacilo je iz iluminacije teratološki element i obnovilo <em>geometrijsko-biljni stil</em> u strožem obliku, bez zoomorfnih motiva. Najobičniji motivi (uže; koluti koji se upliću jedan u drugi, često u nekoliko redova; kosa rešetka; beskonačna osmica i čvorovi) rađeni su u crvenoj konturi ili u tradicionalnoj kombinaciji crvene, zelene i žuta boje. U daljnjem razvoju, u shematskom obliku pletenih krugova rađenih šestarom, ovaj je ornament dobio naziv<em> balkanskog stila.</em><br /> Za srp. rukopise iz posljednje trećine XIII i prve trećine XIV<em> st.</em> posebno je karakteristična skromna pletena ornamentika izrazito linearnog tipa, u zagasitom crveno-žutom koloritu ili crtežem u cinoberu. Najčešći je motiv čvor u obliku križa, romba ili kvadrata, koji se simetrično raspoređuje po unutrašnjoj površini kompozicije ili duž traka koje uokviruju zastavice. Pored običnog okvira-pravokutnika javlja se tada u zastavicama također i otvoreni oblik s isječkom dolje, stepenasti tip, niz uspravnih traka, potkovasti tip i raznovrsne zastavice s neomeđenim vijugavim rubom, a posebno — veliki arhitektonski frontispisi kao shematska projekcija hrama s praznim prostorom u sredini, gdje se upisuje naslov ili početak teksta (»Bogdanovo evanđelje« JA). U ovom <em>prelaznom ornamentalnom tipu Milutinova doba</em> dolaze najčešće veliki jednostavni crveni inicijali s kuglicama usred stabla i s malim trokutićima pri dnu ili na gornjem kraju. Uporedo s tim tipom javljaju se i crveni inicijali sa stablima i petljama koje su ornamentirane po uzoru na drvenu rezbariju sa zavojcima u obliku grančica, zatim pleteni inicijali kolorirani u bojama zastavice, a katkada i teratološki inicijali u razvijenoj varijanti (»Evanđelje hilandarske tipikarnice»). Nedovršena minijatura evanđelista u »Evanđelju dijaka Dabiživa« (JA), dana u smjelom crtežu, sa široko nabačenim plohama crvene i zelene boje i s lijepim crtežem glave, podsjeća na crtež srp. freske prethodnog razdoblja i sugerira misao da je dijapazon ovoga skriptora i minijatora obuhvaćao i monumentalnu zografiku.<br /> Na osnovi tog prelaznog tipa obnovljene geometrijsko-biljne ornamentike razvio se u drugoj trećini XIV st. u Srbiji i u Bugarskoj nov pravac <em>raskošne rukopisne iluminacije carskog razdoblja.</em> Pored drugih faktora, u toj evoluciji odigrala je znatnu ulogu i jedna tehnička okolnost: pergamenu zamjenjuje u obilnoj mjeri papir, koji dopušta primjenu akvarela s bogatijom paletom i većim mogućnostima modeliranja. Na području ornamenta, pored »balkanskog« tipa zastavica od raznobojno pletenih koloriranih krugova, javlja se iluminacija <em>neobizantskog stila</em> koji se sastoji od stiliziranih biljaka na zlatnoj podlozi u okvirima geometrijskog karaktera sa složenim unutrašnjim raščlanjenjem uz pomoć šestara (V. M. Ščepkin). Kao poseban motiv u sklopu ornamentalnih kompozicija staroga mozaičnog tipa javljaju se girlande u obliku koljenastih stabljika, sastavljene od nizova »rogova obilja« (»Hilandarsko evanđelje Nikole Stanjevića«, bug. »Tomićev psaltir«). Među raznovrsnim tipovima inicijala ističu se veliki, raskošno i kićeno crtani inicijali. Pojavljuju se i opet zoomorfni elementi, ali u realističkoj interpretaciji, u strogom skladu sa zahtjevima simetrije i unutrašnjeg ritma kompozicije. Najveći skok učinjen je, međutim, na području minijature, koja u portretima evanđelista postizava savršenstvo živopisne forme i kolorita, te psihološke izražajnosti; u kompoziciji ona odaje onaj isti klasicistički pravac koji se ispoljio i u monumentalnom slikarstvu: figure personifikacije Mudrosti pored apostola potpuno podsjećaju na muze klasične umjetnosti. Takve su minijature u »Hilandarskom evanđelju patrijarha Save«, u »Evanđelju Kumanice« (SAN 69), u »Četveroevanđelju« Stare crkve u Sarajevu s kraja XIV<em> st.</em> i u »Lenjingradskom evanđelju« koje je 1429 iluminirao majstor<em> Radoslav, </em>najistaknutiji majstor moravske minijatorske škole. U isto se doba javljaju i veliki iluminirani rukopisi s ilustracijama. Ističe se »Münchenski psaltir« (prema V. Mošinu, iz sredine XIV<em> st</em>.) sa 154 minijature u kojima su obrađene gotovo sve teme srp. fresaka XIV<em> st.,</em> i koje ikonografski mnogo zavise od monumentalnog slikarstva (S. Radojčić). Likovno su mnogo primitivnije brojne minijature izgorjele beogradske »Aleksandride« iz nešto kasnijeg doba; one su, međutim, interesantne u pogledu detalja (kostimi) i stilskih analogija s laičkom viteškom ikonografijom Zapada.<br /> Minijatorska tradicija carskog razdoblja, koja se u doba despota Stefana i Đurđa razvijala u moravskoj školi, u Resavi i Smederevu, nastavila je poslije pada Srbije 1459 svoj život na sjeveru u fruškogorskim manastirima. Tu nastaju u toku XV i XVI<em> st.</em> brojni raskošni rukopisi, slikani temperom i zlatom, u dragocjenim srebrnim okovima (»Evanđelje Pankratija« iz 1514 i drugi rukopisi iz Muzeja srpske crkve u Beogradu). Iz fruškogorskih manastira širila se u XVI—XVIII<em> st.</em> ista tradicija, uporedo sa srp. seobama, na zapad u Slavoniju (u Orahovicu, Gomirje i Lepavinu pa sve do Varaždina), na sjever u Vojvodinu i dalje u vlaško-moldavske krajeve te u jugo-zap. Rusiju. S druge strane, počevši od XVI<em> st.</em> počela je ovamo dolaziti knjiga iz Rusije s iluminacijom »<em>frjažskog</em>« i<em> staroštampanog stila</em> koji se u Rusiji formirao pod utjecajem njem. renesanse. Nije isključeno, da je bujna i sočna ranorenesansna razlistala vitica s nestiliziranim cvjetovima na marginama »Krušedolskog evanđelja« iz XVI<em> st.</em> nastala u vezi s rus. uzorima »frjažske« ornamentike (»Pećko evanđelje 10«, »Pećki Apostol 20« i »Evanđelje SAN 279«). Na srp. periferiji, u Sent Andreji, održala se tradicija rukopisne iluminacije u XVIII<em> st.,</em> prožeta jakim utjecajem barokne ikonografije.<br /> Drugo žarište minijatorske umjetnosti oko pol. XV<em> st.</em> razvilo se na području Kosova, te Skoplja i Kumanova, gdje je djelovao resavki učenik, kaligraf i iluminator<em> Vladislav Gramatik</em> iz Novog Brda. Njegovi čuveni zbornici, ispisani kaligrafskim poluustavom, s finim osjećajem za grafičku kompoziciju teksta i s raskošnom ornamentikom u bogatoj polihromiji sa zlatom, osobito su popularizirali poseban tip kvadratne zastavice, iznutra s gustim geometrijski raščlanjenim biljnim viticama a sa strane s rascvalim stabljikama. Pozajmljen iz neobizant. iluminacije XIV<em> st.</em> (»Evanđelje patrijarha Save« sa slikom evanđelista usred kvadratne zastavice), ovaj je tip kod Vladislava Gramatika dobio unutar kvadrata islamsku »Nautovu vriježu«, koja je kao uobičajeni element knjiškog ukrasa preuzeta u srp. rukopise na širokom prostoru počevši od Svete Gore pa do Vojvodine i Dalmacije.<br /> U razdoblju turskih osvajanja u drugoj pol. XV<em> st.</em> i u prvoj pol. XVI <em>st.,</em> kad su s prestankom srp. patrijaršije oslabile veze crkvenog jedinstva, javlja se više zasebnih kult. područja sa svojim skriptorskim i minijatorskim pravcima. Na maked. terenu u XVI <em>st.</em> posebno se razvila takva škola u Lesnovskom manastiru, odakle potječe više rukopisa s karakterističnim zastavicama u geometrijsko-biljnom crtežu sa simetrično razbacanim crvenim ukrasnim mrljama. Mnogo je značajnija bila Kratovska škola, kojoj je na čelu stajao majstor<em> pop Jovan</em> (1526—1583), autor brojnih zastavica-minijatura s portretima evanđelista u druguljastim, floralno ornamentiranim pravokutnim okvirima. Jača turska imigracija u Makedoniju uvjetovala je pojavu specifičnih floralnih motiva islamske ornamentike — »rumi« ornamenta, tulipana, karanfila, divlje ruže, bobova lista, zumbula i dr. Ovi su elementi u obilnoj mjeri ušli u knjišku ornamentiku Kratovske škole, u tekst i na uvez (Z. Janc). Utjecaj Kratovske škole širio se na vrlo velikom području, od Svete Gore do Bosne, Slavonije i vlaško-moldavskih zemalja, a rukopisi tog tipa nalaze se i u Rusiji.<br /> Na srp. terenu jaki su se književni centri stvorili u Peći i Dečanima, odakle potječu mnogi ukusno iluminirani rukopisi. Obnova srp. patrijaršije 1557 imala je kao posljedicu široku akciju na prepisivačkom i originalnom književnom radu, a uz to i na povezivanju i usklađivanju skriptorske djelatnosti razdvojenih prepisivačkih radionica. Među takvim zasebnim centrima ističe se grupa Ovčarsko-kablarskih manastira, zatim nepristupačna Morača, pa Cetinje, Savina kod Hercegnovog, manastir Nikoljac kod Bijelog Polja i Sv. Trojica kod Pljevalja; odavde su knjige išle na zapad u Sarajevo i u manastire Krku i Krupu u sjev. Dalmaciji. Iz sredine XVII <em>st.</em> pored više ornamentiranih potječu i tri bogato ilustrirana rukopisa: kopija »Münchenskog psaltira« izrađena 1627—30 u Vrdniku za patrijarha Pajsija, »Kozma Indikoplov« Sv. Trojice Pljevaljske s minijaturama<em> Andrije Raičevića</em> iz 1649 i »Psaltir« Matice srpske, također Raičevićev rad iz 1643. Rukopisni ornament znatno je utjecao na formiranje opreme srp. štampanih izdanja koja su iz rukopisa kopirala zastavice i inicijale. Jednako je i štampana knjiga utjecala na rukopis, koji je katkada kopirao grafički ornament. Uporedo s minijatorskom umjetnošću, koja je postepeno ustupala mjesto bakrorezu XVIII<em> st., </em>živjela je i seljačka rukopisna ornamentika. Ona se u stoljećima turskog vladanja povremeno morala razvijati sasvim samostalno, bez mogućnosti da se ugleda u uzorke umjetničke kaligrafije i iluminacije. Često zanimljiva naivnošću interpretacije, većinom se po svojim motivima i koloritu približavala pučkoj rustičnoj ornamentici koja se primjenjivala na proizvodima seoskog obrta.<br /> LIT.:<em> St. Novaković,</em> Prilozi istoriji srpske književnosti, III, GSUD, 1869, str. 33—36. — <em>В. В. Стасов,</em> Славянский и восточный орнамент по рукописям древнего и новога времени, 1—3, Санкт-Петербург 1884—87. — Miroslavljevo jevanđelje, Wien 1897. — <em>J. </em><em>Strzygowsky,</em> Die Miniaturen des Serbischen Psalters, Denkschriften der Akademie der Wissenschaften, Wien 1906. — <em>Ф.</em> <em>И. Буслаев</em>, Исторические очерки по русскому орнаменту в рукописях, Петроград 1917.— <em>V. </em><em>Molè,</em> Minijature iz god. 1649 sa Šestodneva i Kozme Indikoplova, Spomenik SAN, 1922, XLIV. — <em>H. </em><em>Райнов</em><em>,</em> Орнамент и буква в славянските рукописи на Народната библиотека в Пловдив, София 1925. — <em>Е.</em> <em>Ф. Карский</em>, Славянская кирилловская палеография, Ленинград 1928. — <em>A. Grabar,</em> Recherches sur les influences orientales dans l’art balkanique, Paris 1928. — <em>L. </em><em>Mirković,</em> Starine fruškogorskih manastira, Beograd 1931. — <em>Isti,</em> Starine Stare crkve u Sarajevu, Spomenik SAN, 1936, LXXXIII. — <em>S. Radojčić,</em> Minijature u srpskim Aleksandridama, Umetnički pregled, 1937—38, str. 138—141. — <em>V. R. Petković,</em> Le Roman d’Alexandre illustré de la Bibliothèque Nationale de Belgrade, Atti del V Congresso internazionale di studi bizantii, II, Roma 1940. — <em>J. </em><em>Kovačević,</em> Beleške za proučavanje Miroslavljevog jevanđelja i materijalne kulture XI—XII veka, Istoriski časopis, 1948, I. — <em>S.</em> <em>Radojčić</em>, Stare srpske minijature, Beograd 1950. — <em>L. Mirković</em>, Miroslavljevo jevanđelje, Beograd 1950. — <em>A. Grabar</em>, Influences musulmanes sur la décoration des manuscripts slaves balkaniques, Revue des études slaves, 1951, XXVII. — <em>Đ. Stričević,</em> Majstori minijatura Miroslavljevog jevanđelja, Zbornik radova Vizantološkog instituta SAN, 1952, I. — <em>S. Radojčić</em>, Stare srpske minijature, Jugoslavija, 1952, 6. — <em>Đ. Stričević, </em>Bogomilsko slikarstvo, ibid., 1953, 7. — <em>V. Mošin,</em> Makedonsko evangelie na pop Jovan, Skopje 1954. — <em>Isti,</em> Ćirilski rukopisi Jugoslavenske akademije, I— II, Zagreb 1955 i 1958. — <em>S.</em> <em>Radojčić</em>, Majstori starog srpskog slikarstva, Posebna izdanja SAN, 1955, CCXXXVI. — <em>Isti,</em> Umjetnički spomenici manastira Hilandara, Beograd 1955. — <em>Z. Janc,</em> Minijatura jevanđelista Luke iz XVI veka, Zbornik Muzeja primenjene umetnosti, Beograd, 1956, 2. — <em>Ista,</em> Rukopisne knjige u vladičanskom dvoru u Vršcu, Rad vojvođanskih muzeja, 1956, 5. — <em>V. Mošin,</em> Ornamentika neovizantiskog i »balkanskog« stila, Godišnjak Balkanološkog instituta, 1956, I. — <em>Isti,</em> Ornament južnoslavenskih rukopisa XI—XIII veka, Radovi Naučnog društva BiH, 1957, VI. — <em>V. Đurić,</em> Minijature Hvalovog rukopisa, IG, 1957, 1—2. — <em>D. Medaković,</em> Grafika srpskih štampanih knjiga XV—XVII veka, Beograd 1958. — <em>Isti,</em> Srpske minijature XVIII veka, Bibliotekar, 1958, 4. — <em>Z. Jane,</em> Islamski elementi u srpskoj knjizi, Zbornik Muzeja primenjene umetnosti, Beograd 1959, 5. — 5. <em>Radojčić,</em> Srpske minijature XIII veka, Glas SAN, 1959, CCXXXIV.<tab>V. Mn.</tab><br /> <strong>Hrvatska. </strong>Brojni iluminirani kodeksi sačuvani na području Hrvatske u cijelosti još nisu proučeni. Velik broj tih kodeksa pisan je u Hrvatskoj, vrlo ih je malo koji su izrađeni u nekom stranom skriptoriju po narudžbi iz Hrvatske, a najviše ima takvih za koje se pretpostavlja da su nastali u inozemstvu, ali se ne zna sigurno kada su i na koji način dospjeli u naše krajeve; neki su došli razmjerno kasno, posredstvom kolekcionara. Pojedini kodeksi stranoga podrijetla očito su inspirirali domaće iluminatore. Pretežan broj tih rukopisa odaje bližu ili dalju vezu s iluminatorskim radionicama juž. Italije (predromanika, romanika) i sjev. Italije (romanika, gotika, renesansa); znatno manji broj upućuje na skriptorije u Madžarskoj (romanika, gotika, renesansa), a tek izuzetno na radionice u Francuskoj i Njemačkoj (romanika, gotika) te u Češkoj (gotika).<br /> Najstariji je predromanički iluminirani rukopis, sačuvan u Hrvatskoj, »Splitski evanđelistar« iz VIII <em>st.</em> Pisan je po svoj prilici u nekom lokalnom skriptoriju, na što upućuje i skromna iluminacija: nekoliko inicijala ukrašenih, u duhu vremena, jednostavnim crtežima (<em>L</em> s likom ribe). U istom rukopisu iluminirani su dodaci iz IX <em>st.</em> inicijalima ukrašenim pleterom; njihove vrpce završavaju se sitnim životinjskim glavama. Slično je urešen prepletenim inicijalima i dio kodeksa (MR 164) zagrebačke Metropolitane što ge je u XI <em>st.</em> ispisao splitski đakon <em>Majo.</em> Ostali rukopisi iz istoga vremena, ukrašeni kompliciranim pleternim inicijalima, također su s područja Dalmacije (»Liber sequentiarum« i ulomak Sv. pisma u franjevačkom samostanu u Šibeniku; fragment Biblije u biblioteci dominikanaca u Dubrovniku). U skriptorijima na jadranskoj obali nastajali su u to vrijeme rukopisi ukrašeni zanimljivim zoomorfnim inicijalima od kojih se neki nalaze u rukopisima šibenskog franjevačkog samostana i u biblioteci dominikanaca u Dubrovniku (spisi pape Grgura). U ovoj grupi najzanimljviji je po svojem zoomorfnom ukrasu »Evanđelistar« samostana sv. Nikole u Osoru (sada u Vatikanskoj biblioteci u Rimu), ukrašen viticama na čijim su krajevima pasje glavice i kraj njih ljudski likovi. Inicijalima ovog montekasinskoga tipa ukrašen je i zagrebački »Misal« (Metropolitana, MR 166), pisan vjerojatno u Dalmaciji u XII <em>st.</em> Sličnog su tipa i iz istog vremena dva rukopisa u riznici splitske katedrale (br. 624 Scr. D i 625 Scr. C) kojih je dekoracija izvedena u kombinaciji vegetabilnih i zoomorfnih motiva uz prisutnost ljudskih likova (golišavi dječak ant. koncepcije) i uz njih figure životinja, prikazanih ponekad u međusobnoj borbi.<br /> U idućem razdoblju već se sve veći broj rukopisa može vezati uz rad dalm. skriptorija inspiriranih bizantinizmima koji prodiru iz različitih centara. Zadarsku iluminaciju XIII <em>st.</em> obilježavaju antifonariji franjevačkog samostana, bogato ukrašeni narativnim kompozicijama, vegetabilnom i animalnom dekoracijom te obilnom upotrebom zlata. U iluminiranim rukopisima srednje Dalmacije u ovo se vrijeme javljaju sve češće bizantinizmi sjeverno-tal. skriptorija (rukopisi u splitskom dominikanskom samostanu) a više rukopisa u zbirci zagrebačke Metropolitane odaju također jake bizantinizme sjev. Italije (Bologna, Padova). Čišće bizant. tradicije pokazuju rukopisi kaptolske biblioteke u Trogiru (evanđelistari).<br /> Iz razdoblja prijelaza XIII na XIV <em>st.</em> sačuvalo se više iluminiranih rukopisa od kojih je jedan očito proizašao iz pariškog skriptorija (»Svečana Biblija« zagrebačke katedrale, MR 159). dok drugi svojim motivima tipa »drôleries« upućuju na franc. inspiraciju (rukopis Tome Akvinskog о Aristotelu u biblioteci dubrovačkih dominikanaca: »Zlatna legenda« Jakoba iz Voragine u šibenskom franjevačkom samostanu iz 1307). U XIV i XV <em>st.</em> u Dalmaciji i Istri sve se više javljaju imena domaćih iluminatora <em>(Jakov iz Zadra,</em> 1363; <em>Marin </em><em>Kovačević,</em> 1405 i 1412; <em>Marin </em><em>Ratković,</em> 1413 i 1443; <em>Ivan Okruglić,</em> 1453). Vrlo je velik broj iluminatora glagoljskih rukopisa koji ispoljavaju znatnu slobodu u interpretaciji određenih tema (<em>Juraj Prenčić</em> iz okolice Nina obavezuje se 1455 da će ispisati starosl. misal; <em>Jakov Blažević</em> iz Modruša iluminira u Zadru 1460 misal za Ivana Grisogona). Statut grada Splita iluminirao je redovnik <em>Mihovil</em> (1395), rukopis »Quadragesimale« ispisao je za franjevački samostan u Šibeniku u prvoj pol. XV <em>st. Andrija</em> iz Splita, a lijepi glagoljski Misal u Vrbniku ukrasio je 1456 senjski arhiđakon <em>Toma.</em> Jedan je od najljepših dalm. rukopisa XV <em>st.</em> Misal koji je nekoć pripadao knjižnici Zmajevićeva seminara u Zadru; u njemu se javljaju izraziti renesansni elementi bliski elementima iluminiranih rukopisa s područja sjev. Italije. Mlet. utjecaji očituju se u rukopisima zadarskog i dubrovačkog franjevačkog samostana (psaltiri), te u Statutu Vodnjana u Istri.<br /> U Zagrebu se također, u XIV <em>st.,</em> spominju u arhivskoj građi imena nekih slikara kojima se pripisuje i minijatorska djelatnost (F. Fancev). Pretpostavlja se da je ovdje potkraj XV <em>st.,</em> za vrijeme biskupa Oswalda, postojala čak i minijatorska škola. Njoj se pripisuju skromne iluminacije rukopisa iz zbirke Metropolitane (misali MR 13, MR 73, MR 133; pet brevijarija; nekoliko listova antifonarija; dva lekcionarija, MR 33, MR 118) i Historijskog arhiva JA u Zagrebu (dva misala D 23, C 59). U nizu kodeksa nastalih u Zagrebu ističu se dva koji se mogu vezati uz djelatnost majstora <em>Johannesa </em><em>Almanusa</em>; on je potkraj XV i u poč. XVI<em> st.</em> radio u Zagrebu kao tipični predstavnik kasne gotike Sjevera (misal MR 170 i antifonarij MR 10 iz Metropolitane, te »Misal Jurja de Topusko« br. 354 iz riznice zagrebačke katedrale). Jedini primjer renesansne iluminacije predstavlja 17 listova kojima je nadopunjen »Misal Jurja de Topusko«; po D. Kniewaldu, izveo ih je<em> Julije Klović</em> koji je između 1524 i 1526 radio u dvorskoj radionici u Budimu. U Istri, Dalmaciji i kontinentalnoj Hrvatskoj nastavlja se i dalje iluminatorski rad na rukopisima, čak i u XVII, XVIII i XIX<em> st.</em> Među kasnim iluminiranim rukopisima nalaze se radovi<em> Bonaventure Gučetića</em> (1541) i dva korala<em> Bone Razmilovića</em> koji u splitskom Poljudu slika u franjevačkom samostanu (1675). U toku XVII i XVIII<em> st.</em> izvedeno je mnogo diploma, kartulara, kapitulara i dekreta, često s portretima osoba koje se u njima spominju. U kontinentalnoj su Hrvatskoj, pored nekih zagrebačkih kanonika, nastavljali iluminatorsku djelatnost u XVII i XVIII<em> st.</em> osobito pavlini (pavlinska pjesmarica 1644, pavlinski procesional 1753). Među posljednje iluminirane rukopise ide antifonarij što ga je 1818 ispisao goticom Dubrovčanin <em>Bernardin </em><em>Vujičić.</em><strong><br /> </strong>LIT.: <em>I. Kukuljević,</em> Julio Klovio, Zagreb 1874. — <em>G. </em><em>Sabalich, </em>Le miniature antiche di Zara, Zadar 1908. —<em> H. </em><em>Folnesics,</em> Die illuminierten Handschriften in Dalmatien, Leipzig 1912. —<em> Isti,</em> Die illuminierten Handschriften im Österreichischen Küstenlande, in Istrien und der Stadt Triest, Leipzig 1917. — <em>V. </em><em>Novak,</em> Najstariji dalmatinski rukopis Evangeliarium Spalatense, VjAHD, 1923. —<em> Lj. Ivančan,</em> Pasionali zagrebačke katedrale, Sveta Cecilija, 1924. — <em>F. Fancev</em>, Kulturno-literarni rad u Zagrebu za prvih pet vjekova njegove historije. Katalog kulturno-historijske izložbe grada Zagreba, Zagreb 1925. —<em> K. Stošić</em>, Rukopisni kodeksi sv. Franje u Šibeniku, Croatia Sacra, 1933. —<em> Lj. Karaman,</em> O umjetničkoj opremi knjige u Dalmaciji, Eseji i članci, Zagreb 1939. — <em>D. </em><em>Kniewald,</em> Misal čazmanskog prepošta Jurja de Topusko i zagrebačkog biskupa Šimuna Erdödy, Rad JA, 1940, 268. —<em> Isti,</em> Zagrebački liturgijski kodeksi XI—XV stoljeća, Croatia Sacra, 1940. —<em> Isti,</em> Iluminacija i notacija zagrebačkih liturgijskih rukopisa, Rad JA, 1944, 279. —<em> C. Fisković,</em> Dubrovački sitnoslikari, Prilozi—Dubrovnik, 1950. — <em>M. </em><em>Brlek,</em> Tri rukopisna kodeksa dubrovačke prošlosti, Anali — Dubrovnik, 1954. —<em> A. Simić-Bulat,</em> Omiška dukala, Prilozi — Dalmacija, 1956. —<em> D. Kečkemet,</em> Romaničke minijature u Splitu, Peristil, 1957, 2.<tab>A. De.</tab><strong><br /> Slovenija.</strong> Iluminirani rukopisi s područja Slovenije čuvaju se najvećim dijelom u Narodnoj in univerzitetnoj knjižnici, u Državnom arhivu Slovenije, u sjemenišnoj i franjevačkoj knjižnici u Ljubljani, u biskupskoj knjižnici u Mariboru (ovamo preneseni iz Št. Andraža u Koruškoj), u knjižnici kartuzijanskog samostana u Pleterju (podrijetlom iz Francuske) i u riznici katedrale u Kopru. Velik dio tih rukopisa strane je provenijencije.<br /> Jedini značajni, i po sačuvanim rukopisima najbolje dokumentirani, domaći skriptorij postojao je od sredine XII<em> st.</em> u cistercitskom samostanu u Stični (rukopisi danas u Nacionalnoj biblioteci u Beču i u Narodnoj in univerzitetnoj knjižnici u Ljubljani). Ti rukopisi i njihove iluminacije čine paleografski i stilski cjelinu; na iluminacije su utjecali uzorci iz skriptorija cistercitskog samostana u Reunu kod Graza, matičnog samostana Stične. Iluminacijama se ističu Cod 3, 5, 7, 8/1—IV, 9/I—II, 10, 11, 13, 14, 15, 16, i 18 u Narodnoj in univerzitetnoj knjižnici u Ljubljani, i Cod 649, 650, 685, 688, 757 i 758 u Nacionalnoj biblioteci u Beču. Vjerojatno je da su kod najvećega dijela tih rukopisa prepisivači bili istodobno i iluminatori. U Cod 650 u Beču potpisan je neki <em>Nicolaus,</em> a u Cod 8/II u Ljubljani<em> Bernardus monahorum minimus.</em> U većini slučajeva ukras se sastoji od inicijala crtanih perom; u njihovu su biljno-vitičastu ornamentiku uklopljene životinje (ptice, psi, zmajevi itd.), a pozadina im je modra, zelena ili oker. Ukras preko cijele strane ima Cod 3 u Ljubljani i Cod 649 u Beču. Ljudske su figure rijetke; u Cod 650 u Beču dvaput je u inicijale ukomponiran lik opata Folknandusa. Takav način ukrašivanja tipičan je za cistercitske rukopise iz XII i iz poč. XIII<em> st.</em> Za studij iluminacije važan je i Cod 2 u Narodnoj in univerzitetnoj knjižnici u Ljubljani, koji je 1347 vrlo bogato iluminirao <em>Nicolaus</em> u kartuzijanskom samostanu Bistra. Inicijali, rađeni u zlatu i srebru, te u bijeloj, crvenoj, modroj, žutoj, zelenoj, smeđoj, narančastoj, ljubičastoj i drugim bojama, ukrašeni su biljnom ornamentikom, životinjskim a rjeđe i ljudskim figurama, te ispunjeni filigranskom spiralnom ornamentikom. Najbogatiji ukras preko čitave stranice imaju fol. 2’ i 3 (biljna ornamentika, drolerije i lik priora Hermana, koji poklanja rukopis sv. Augustinu). I Cod 33 u Ljubljani (druga pol. XIV<em> st.</em>) potječe iz Bistre. Filigranska ornamentika i inicijali podsjećaju na Cod 2; na rubovima ima mnogo motiva tipa »drôleries«, poznatih iz franc. rukopisa onog doba. Na trećem su mjestu — po značenju — i dva rukopisa iz Kranja (danas u seminarskoj biblioteci u Ljubljani), »Moralia beati Gregorii« iz 1410 (ispisao ga je<em> Jacobus dictus Chaczpek</em> u Kranju, a iluminirao anonimni<em> Ernstminiator</em> u Wiener Neustadtu), odličan rad češ. iluminatorskog smjera, te »Antifonarij« u dva sveska iz 1491 (ispisao ga je<em> Johannes von Werd de </em><em>Augusta</em>). Antifonarij ima inicijale na zlatnoj pozadini s figurama svetaca i prizorima iz Kristova života, a rubovi su mu ukrašeni bogatom vitičastom biljnom ornamentikom s cvjetovima, pticama, anđelima, grbovima itd. (naslovni list vrlo je srodan naslovnom listu Cod 979 u samostanu Melk, koji je rađen u Passauu). Dva značajna djela iz poč. XVI <em>st.,</em> Gradual i Antifonarij kod franjevaca u Ljubljani, bogato su ukrašena cvjetnim inicijalima, minijaturama i akantovim viticama po rubovima. Pisana su za ljubljanski franjevački samostan i nije isključeno da su domaće provenijencije.<strong><br /> </strong>Među iluminiranim rukopisima u Kopru ističe se »Koral« iz poč. XV<em> st. </em>koji je ispisao<em> Nazarius </em><em>de </em><em>Justinopoli</em> (Kopar); nije sigurno da je on i autor značajnih minijatura u tom Koralu, rađenih u stilu veronskog slikara Pisanella. Istaknuto je domaće djelo iluminacija bratovštinske knjige »Theatrum Memoriae almae Societatis Unitorum« (Drž. arhiv u Ljubljani), nastalo 1688. Iluminacije s grbovima, simbolima i devizama članova bratovštine rađene su postepeno, između 1688 i 1801; veći i najznačajniji dio izradio je u tehnici gvaša <em>Simon Wolfgang </em><em>Grahover.</em><strong><br /> </strong>LIT.:<em> M. Kos</em> i <em>F. Stelè,</em> Srednjeveški rokopisi v Sloveniji, Ljubljana 1931. — <em>F. Stelè,</em> Miniaturno slikarstvo, MAS, I, Ljubljana 1935, str. 49—52. —<em> J. </em><em>Hermann,</em> Beschreibendes Verzeichnis der illuminierten Handschriften in Oesterreich, N. F. II/2, str. 287—300 (Handschriften aus Krain). — Inventario degli oggetti d’arte d’Italia. V, Provincia di Pola, Roma 1935, str. 33—35 i 47—50.<tab>F. St.</tab><br /> <strong>Bosna i Hercegovina.</strong> Iluminirani rukopisi javljaju se na području Bosne i Zahumlja od kraja XII do kraja XV<em> v.</em> Rađeni su za potrebe bogoslužja, a služili su i kao religiozna literatura. Pored ornamenata, simbola evanđelista i kićenih inicijala, iluminacija sadrži i pojedinačne ljudske figure (u prvom redu evanđelista i apostola), biblijske scene i teme profanoga karaktera. Najljepši primjerci tih rukopisa potječu iz XV <em>v.</em> Po stilskim i ikonografskim značajkama, oni pripadaju krugu zapadnoevr. umjetnosti (uglavnom romanici i gotici Dalmacije i Italije). Nijedan od njih ne nalazi se danas više u Bosni.<br /> »Miroslavljevo evanđelje« nastalo je u Zahumlju, potkraj XII <em>v.,</em> a djelo je <em>dijaka Gligorija i Varsameleona.</em> Ukrašeno je brojnim slikama uz rubove i u tekstu, te inicijalima rađenim u romaničkom stilu s osloncem na apulijske uzore. »Mostarsko evanđelje« pisano je u poč. XIV <em>v.</em> negdje u današnjoj Hercegovini. Prepisivač rukopisa i slikar iluminacija, Grk <em>Manojlo,</em> tipičan je samouk. Od »Batalova evanđelja« iz 1393 sačuvala su se samo 4 pergamentska lista. Na jednom od tih listova je zapis koji spominje da je rukopis nekoć bio bogato opremljen i da je njegov prepisivač bio <em>dijak Stanko Kromirjanin.</em> »Nikoljsko evanđelje« ide u red vrlo dobro sačuvanih spomenika (nedostaje svega nekoliko listova). Pisano je potkraj XIV ili u poč. XV <em>v.</em> Pred svakim evanđeljem dolazi simbol evanđelista, izrađen zlatom i bojama. Sama evanđelja počinju ukrasnim poljima s krunama i ljiljanima, a inicijali su izvedeni crvenom bojom. Srodno mu je, ali kvalitetom iluminacija nešto slabije, »Daničićevo evanđelje«. — »Hrvojev misal« nastao je između 1403 i 1415. Kao njegov prepisivač spominje se glagoljaš <em>Butko. </em>Ukrašen je brojnim slikama i kićenim inicijalima što ih je izveo nepoznati majstor toskanske škole. »Hvalov rukopis« pisao je 1404, za vojvodu Hrvoja Vukčića, »<em>krstjanin</em>«<em> Hval.</em> Ide u red najbogatije ukrašenih starobos. rukopisa (ornamenti, inicijali, minijature). Minijature su u stilu kasne gotike izvela, čini se, dva majstora. Jedan od njih je vjerojatno Splićanin, školovan na mlet. uzorima. »Srećkovićevo evanđelje« i »Bosansko četveroevanđelje« (iz Kopitarove zbirke) iz sredine XV <em>v.</em> imaju stereotipne konzervativne inicijale i zastave retardiranog romaničkog stila. Očito su nastala u izoliranoj sredini, jednako kao i uništeno »Četveroevanđelje« Narodne biblioteke u Beogradu. »Mletački zbornik« iz sredine XV <em>v.</em> iluminirao je većim dijelom anonimni bos. slikar koji nije tražio uzore u suvremenim evr. stilovima. Drugi slikar, koji je u manjoj mjeri surađivao kod lik. opreme ovoga rukopisa, ispoljuje određene utjecaje rane renesanse. »Radosavov rukopis« pisao je sredinom XV <em>v.</em> »<em>krstjanin</em>« <em>Radosav.</em> Iluminacije ovoga rukopisa rad su slikara u čijim se ostvarenjima ne odrazuju evr. stilski oblici onoga vremena.<br /> Među iluminiranim srednjovj. rukopisima koji su nastali izvan teritorija Bosne a danas se nalaze u Bosni, ističe se »Četveroevanđelje« mitropolita Siloana (kraj XIV ili poč. XV <em>v.</em>) s minijaturama apostolâ Luke i Mateja te s nekoliko zlatom ukrašenih inicijala. Rad je Moravske škole, a čuva se u Muzeju Stare pravoslavne crkve u Sarajevu, u kojem ima još nekoliko iluminiranih rukopisa (među ostalim, Evanđelje iz XV <em>v.</em> [?] s minijaturama evanđelista na cijeloj strani).<br /> LIT.: <em>V. Vrana,</em> Književna nastojanja u sredovječnoj Bosni, Poviest hrvatskih zemalja Bosne i Hercegovine, I, Sarajevo 1942. — <em>S.</em> <em>Radojčić, </em>Stare srpske minijature, Beograd 1950. — <em>V. J. Đurić,</em> Minijature Hvalovog rukopisa, Istoriski glasnik, 1957. — <em>J</em>. <em>Maksimović, </em>Ilustracije Mletačkog zbornika i problem minijatura u srednjovekovnoj Bosni, ibid., 1958.<tab>Đ. Br.</tab><br /> <strong>Islamski rukopisi u Jugoslaviji. </strong>Prvi islamski rukopisi u jugosl. zemljama javljaju se na poč. XV <em>v.</em> Donose ih Turci koji se naseljavaju u naše krajeve i trgovci koji na balkanskom tržištu prodaju knjigu kao svaku drugu robu. Knjige su se mogle poručiti i kod kaligrafa (hatata <em>prepisivača</em>), čija se delatnost razvijala od XV do XIX <em>v.</em> u svim našim oblastima u kojima su živeli muslimani. Kaligrafi su prepisivali različite knjige, pisali molbe, žalbe, teftere i slično. Prepisivanjem su se uzgred bavili i književnici, naučnici, zanatlije i vojnici. Mastilo je bilo crno i crveno. Crnim mastilom se obično pisao osnovni tekst, a crvenim važnije rečenice. U izuzetnim slučajevima se pisalo modrom, žutom i belom temperom, na zlatnoj i modroj podlozi.<br /> Slikani ukras islam. rukopisa, koji se danas čuvaju u jugosl. zbirkama, ne govori о velikom bogatstvu i raznovrsnosti ornamentalnih oblika. Ukras se uglavnom ograničava na dekorativno zaglavlje i skoncentrisan je pretežno na trećinu prve strane. Unutar tekstova ponekad se znakovi interpunkcija formiraju u vidu listova i grančica, a na margine Kur’ana stavljaju se rozete za obeležavanje delova koje treba čitati u određenim prilikama. Nekad dolaze u rukopisima panorame Meke i Medine, a u delima perz. porekla i predstave iz dnevnog života. Posebnu vrstu ukrasa čine zaglavlja na dokumentima pravnog karaktera (darovnice, hatišerifi, fermani i sl.). Ovde je ukras na početku teksta i komponuje se u obliku čempresa čija je površina ispunjena floralnom ornamentikom i u obliku komplikovanih monograma. Moglo bi se reći da ovi rukopisi čine posebnu provincijsku školu u našim gradovima i selima. Za ove rukopise su tipične ponešto neprecizno i nekad grubo slikane konture i neusklađen kolorit, kao i izvesna monotonija u ponavljanju pojedinih oblika. Po umetničkoj vrednosti najznačajnije su figuralne kompozicije koje kao ilustracija prate tekst. Dosad je u našoj zemlji poznato samo pet ovakvih rukopisa: »Astrološki spis« iz XV <em>v.</em> (Sarajevo, Orijentalni institut); »Hafisov divan« iz XVI <em>v.</em> (Sarajevo, Husrevbegova biblioteka); Hatifijev ep »Timurnama« iz XVI <em>v.</em> (Zagreb, orijentalna zbirka JA); Firdusijev ep »Šahnama« iz XVI <em>v.</em> (Zagreb, Drž. arhiv) i još neistraženi rukopis s minijaturama (vlasništvo Η. M. Mehremića u Sarajevu). Među ukrašenim islamskim rukopisima bez minijatura ističu se »Džuzovi« (delovi Kur’ana) iz XVI <em>v.</em> koje je dao izraditi Mehmed-paša Sokolović, i »Kur’an« (1783) koji je prepisao Muhamed iz Plovdiva a dekoraciju izradio <em>Miri Husein Sadik</em> (oba rukopisa u Husrevbegovoj biblioteci u Sarajevu). Za ukrase i minijature najviše se upotrebljava akvarel i tempera. Često se primenjuje zlato, koje podvlači živost kolorita i jasnoću konture crteža. Od XVII <em>v.</em> upotrebljava se i srebro.<br /> Uticaj religije na formiranje tematike u islam. umetnosti manji je nego što se to redovito ističe. Zabrana upotrebe realne predstave životinja i ptica uopšte ne postoji u originalnom tekstu Kur’ana (neke su napomene dobile kategorički oblik zabrane tek u delima kasnijih komentatora). Ovo potvrđuju i sačuvani umetnički spomenici iz prvih godina posle Hidžre, na kojima se nalazi skoro naturalistički predstavljena fauna.<br /> LIT.: <em>E. Kühnel</em>, Miniaturmalerei im islamischen Orient, Die Kunst des Ostens, 1923, br. 67. — <em>E. Blochet,</em> Les enluminures des manuscrits orientaux de la Bibliothèque Nationale, Paris 1926. — <em>F. </em><em>Spaho,</em> Gazi Husrevbegova knjižnica, Spomenica Gazi Husrevbegove četiristogodišnjice, Sarajevo 1932, str. 74—84. — <em>Z. Jane,</em> Islamski rukopisi iz jugoslovenskih kolekcija, Beograd 1956.<tab>Z. Jc.</tab>",2,,
INDIJSKA UMJETNOST,677,"<strong>INDIJSKA UMJETNOST</strong><strong>.</strong> Današnje tri države formirane 1947 — Indijska Unija, Pakistan i Kašmir (sporno područje) — u prošlosti su rijetko, a i tada kratkotrajno, bile u sklopu iste države. Ovo je cijelo područje ipak imalo dublje i osnovnije jedinstvo, no što ga uvjetuju politička zajednica i jezik: jedinstvo kulture i religije, koje se odražava u književnosti, društvenom sistemu (kaste) i osnovnom stavu u spiritualnim zasadama.<br /> U geografskom pogledu ovo područje omeđuju prema zapadu brdski masivi na iranskoj i afganistanskoj granici (sa dva prijevoja, koji su u historiji imali veliko značenje, Bolan i Khyber); prema sjeveru dijele ga gorski lanci Karakorum i Himalaya od Tibeta, a na istoku granicu zatvara niz bregova prema Burmi. Na ovom teritoriju, koji ima oblik trokuta, postoje velike razlike u konfiguraciji tla: od visokoga gorja (preko 8000 <em>m</em>) do džungle i ghatova, od pustinja i bezvodnih krajeva do područja velikih rijeka, močvara i do maksimuma oborina na zemlji; tu se izmjenjuju planinska, kontinentalna, stepska, pustinjska, umjerena i oceanska klima. U suptropskom pojasu vladaju pasatni i monsunski vjetrovi. — Veoma plodni, gusto naseljeni sjev. rječni baseni Inda i Gangesa bili su sjedište najveće koncentracije političke snage. U centralnoj Indiji, juž. od planinskih područja Vindhya, pruža se suha visoravan Dekhan, zatvorena planinskom branom od Indijskog oceana i sličnim visinskim pojasom od Bengalskog zaljeva. Ova se dva planinska lanca spajaju na juž dijelu trokuta u vrhunce, na području kojih se sačuvala drevna vlastita kultura »domu« drāvidske rase. Najveći dio pučanstva živi na obalama Indijskog oceana; unutrašnjost je rjeđe naseljena. Na tom teritoriju živi oko 400,000.000<em> st.;</em> velike razlike u rasi, vjeri i oko 150 jezika uvjetovale su i raznovrsne forme života. Pretežno se stanovništvo bavi zemljoradnjom sa niskim stupnjem tehnike obrađivanja tla, što uz česte elementarne nepogode izaziva poteškoće u prehrani. U novije vrijeme je putem industrijalizacije, uvođenja agrotehničkih mjera i boljom organizacijom ublažena daljnja pauperizacija ove zemlje s jakim natalitetom.<br /> Istovremeno s kulturama Egipta, Sumera, Babilona, Asirije-Kaldeje, Perzije, Grčke i Rima, u nekim razdobljima čak u direktnoj vezi s njima, postojale su kulture jugoistoka Azije i Dalekog Istoka. Dok su Kina i Japan sačuvali stoljećima gotovo bez promjena svoju političku, etničku i kulturnu fizionomiju, zahvaljujući svojoj izolaciji — Indija, Pakistan i Kaśmīr bili su izvrgnuti čestim infiltracijama stranih elemenata sa sjeveroistoka, sjevera i zapada, što je prouzrokovalo i znatan dinamizam u razvoju umjetnosti.<br /> Arheologija, antropologija i geologija nisu još postavile kronologiju najstarijih hist. zbivanja na ovome tlu, pa se tako ne može još reći ništa određeno o najranijim stanovnicima Indije. U paleolitsko doba u dolini Inda postoji tzv.<em> Sohan-kultura,</em> od koje je nađeno kvarcitno oruđe chelléensko-acheuléenskog tipa u Panjabu na ist. obali u blizini Madrasa, u ist. Ghatima i na visoravni Dekhan. U okrugu Hośangãbād nađene su spiljske slike. U sjev. provincijama otkriveni su u aluvijalnim područjima moustérienski oblici. Nekoliko nalazišta ima u Rājputāni, u Bengalu, Biharu i u Orissi, dok u ravnicama Inda i Gangesa kao ni na padinama Himālaje nema nikakvih tragova života prethist. doba. Da je Indija mogla biti naseljena u mezolitiku, na to upućuje velik broj mikrolita nađenih od afganistanske granice do Ceylona. Općenito se smatra, da je prvi sjedilački etnički sloj bio negritskog porijekla, te da je, vjerojatno došavši sa zapada, zauzeo cijeli poluotok. Ovi naseljenici izrađuju neolitsko oruđe različnih oblika od kremena ili kristaliničkog kamena, a njima pripisuju crteže izrađene hematitom u stijenu. U Dekhanu održala se neolitska faza sve do u ← II tisućljeće (brojni megalitski grobovi), dok su na sjever Indije novi osvajači donijeli nekoliko varijanata kulture bakrenog pa i željeznog doba. Primitivne domoroce postepeno su potiskivali sjev. mongoloidni napadači koji su se u toku vremena s njima asimilirali. Rasa, stvorena ovim miješanjem, razvila je drāvidsku ili praindijsku kulturu Indije. Drāvide su potisnuli azijski napadači potkraj ← III tisućljeća. Unatoč sjev. osvajačima, dominantna je forma indij. religije drāvidskog porijekla, a indij. se umjetnost može općenito definirati kao spajanje apstraktne filozofske koncepcije azijskog porijekla i simboličkog, naturalistički interpretiranog pravca drāvidske civilizacije. Po svoj prilici je traženje novih ekonomski povoljnijih područja pokrenulo nomadske skupine arijskih plemena iz njihove postojbine oko Kaspijskog jezera, preko klanaca Himalaje, u nizine sjev. Indije. Superiornije naoružanje, poznavanje metala i razvijenija vjerska koncepcija učinila ih je gospodarima Indije, djelomično osvajanjem, a djelomično procesom asimilacije s drāvidskom populacijom.<br /> Od najranijih vremena, sudeći po sačuvanim spisima iz epskog razdoblja (← 1500 do ← 6oo), Indijci su formirali razvijenu religioznu ideologiju i filozofsku spekulaciju na podlozi kulta prirodnih sila. To je vodilo mističnom panteizmu i ideji apsorpcije duše u Univerzalnom Postojanju. U poredbi s tim apsolutnim pojmom ljudski život postaje opsjena. Na tradiciju takva shvaćanja nadovezuje svoje naučanje mladi princ Siddhārtha (umro oko ← 543), impresioniran patnjama koje je gledao posvuda oko sebe. Da postigne Nirvanu, svatko mora proći kroz beskrajni niz inkarnacija, od kojih svaka ima svoje patnje. Napustivši porodicu i raskoš, Siddhārtha je počeo živjeti asketskim životom te je razmišljanjem dokučio spoznaje, putem kojih je želio da svom narodu donese smisao spasenja. Otada je postao Budha (sanskr. »Prosvijetljeni«). Naučavao je, da sve patnje nastaju iz egoističnih interesa. Oslobođenje od patnja postizava se meditacijom, podvrgavanjem vlastitih težnja velikom univerzalnom životu koji obuhvaća svu prirodu, putem ispravnog vjerovanja, ispravnog razmišljanja, ispravnog govora i ispravnih djela, a ne utvrđenom procedurom brahmanskih svećenika. Četrdeset je godina Gautama (Siddhārthino ime kao Budhe) naučavao »osmerostruki put«, putovao dolinom Gangesa, sticao sve više sljedbenika i izgradio vjersku zajednicu, koja je stoljećima dominirala Indijom i čiji je utjecaj snažno prodro u područja ist. Azije.<br /> Umjetnost razvijena na bazi takve religije i socijalnih ideja tradicionalna je i svjesno disciplinirana prema religijskim propisima. Umjetnik teži da prikaže »najvišu istinu«, koja leži iza vidljive pojave. Kod toga, svjestan svoje etničke pripadnosti, nastoji postići zajednički ideal, pa se podvrgava kanonu određenih proporcija, poza tijela i gesta ekstremiteta<em> (mudre).</em> Da postigne umjetničku viziju, provodi metodu <em>yoga</em>, tj. putem ekstatične meditacije fiksira svoju misao i poistovećuje se s onim, što želi izraziti. U okviru sistema kanona i tehnike, inspiriranih razmišljanjem, postoji određeni stupanj slobode i varijabilnosti umjetničke ekspresije, tako da ova tradicionalna umjetnost može stvarati djela individualne kreativne snage. Osnovni je smisao ove umjetnosti da pouči čovjeka о bitnim velikim uzrocima kretanja materijalnog, duhovnog i nebeskog svijeta. Svaku indij. sakralnu građevinu treba smatrati arhitektonskom replikom nepreglednog svemirskog područja, dijagramom Svemira.<br /> Razvojna razdoblja i područja indijske umjetnosti:<br /> PROTOHISTORIJSKO I EPSKO RAZDOBLJE. a) civilizacija doline Inda (oko ← 2400 do ← 1700); b) vedska i predmauryjska civilizacija (← 1500 do ← 600 i ← 642 do ← 322).<br /> RANO KLASIČNO RAZDOBLJE. a) prvo indijsko kraljevstvo: Maurya dinastija (← 322 do ← 185); b) Śuńga dinastija (← 185 do ← 72); c) Āndhra dinastija (← 72 do ← 25).<br /> RIMSKO-INDIJSKA UMJETNOST SJEVEROZAPADA POD VLADAVINOM KUŞĀNA. a) Gandhāra; b) Mathurā (indijska faza); c) Kaśmir.<br /> ZLATNO DOBA. a) kasno Āndhra razdoblje (← 25 do 320); b) Gupta-razdoblje (320 — oko 600 ); c) kasni budizam u Indiji (Bengal: Pāla-Sena razdoblje, 730—1197) i u Nepālu.<br /> HINDUSKA RENESANSA ILI BRAHMANSKI STIL. a) razdoblje hinduskih dinastija; b) južno-indijska bronca; c) slikarstvo razdoblja Hindu-dinastija.<br /> ISLAM I VELIKI MOGULI (1197—XVIII <em>ST.).</em><br /> CEYLON.<br /> UMJETNOST XIX I XX<em> ST.</em><br /> PROTOHISTORIJSKO I EPSKO RAZDOBLJE<br /> <strong>Civilizacija doline Inda.</strong> Predodžbu о prvobitnim kulturama Indije pružilo je nedavno otkriće velike gradske civilizacije koja je postojala uporedo s kulturama Mezopotamije u ←III tisućljeću. Katkada je za opis tog perioda upotrebljavan termin »indosumerski«, no indij. civilizaciju je ispravnije smatrati odvojenom kulturom, poteklom možda iz zajedničkog praizvora. Bolji je naziv »civilizacija doline Inda«, jer on označuje centar stare i autonomne civilizacije vlastitog pisma na brojnim pečatnjacima od steatita i fino rezanim talismanima. Porijeklo i karakter te stare kulture i njeni odnosi prema ostalim prastarim kulturama indij. poluotoka nisu dovoljno istraženi, ali su nalazi oslikane keramike u Amriju (vjerojatno najstarija faza) i u starim gradovima Mohenjo-dāro na rijeci Ind i Harappā u Pañjābu (»Petorječje«) iz ← III i ← II tisućljeća, Lothal kod Ahmadabada (← 2500 do ← 1000), Jhugar i Canhudāro (← 1500 do ← 1000) pokazali, da je arhitektura bila utilitarnog karaktera, a naselja jednostavnog plana s ulicama koje se sijeku pod pravim kutom, kod čega glavne arterije teku pravcem sjever-jug zbog učinka vjetra koji tu prevladava. Gradilišta kuća, skladišta komercijalnih objekata i trgova bila su sistematski organizirana, dok nema građevine koja bi se mogla identificirati kao hram. Postoje, međutim, umjetni humci. Na najvišem tumulu Mohenjodāra postoje ruševine kasnije budističke stūpe, koja je mogla nastati na ostacima ranijeg svetišta. Najznačajniji su ostaci velikog javnog kupališta i kanalizacije, tehnički superiornije od mezopotamske. Pismo, koje se nalazi na velikom broju natpisa, nije dešifrirano. Opeka u Mohenjo-dāro i Harappā pečena je u vatri, a nije sušena na suncu kao sumerska i babilonska. Po svemu se čini, da je pučanstvo doline Inda živjelo udobnije i bolje od svojih suvremenika u nezdravim metropolama Egipta i Mezopotamije. Fragmenti nađenih skulptura po nekim su detaljima (način rezanja brade, odjeća i frizure) blizi sumerskim. Muški torzo nađen u Harappi posve je indijski po kvaliteti plastičnog volumena i izrazu mekoće puti. U animalističkim prikazima očituje se naglašen naturalizam. Visok stupanj obrta očituje nađeno oružje i nakit od metala, fajanse, jadeita i dragoga kamenja. Lončarstvo predstavlja za arheologe poseban problem, jer je sasvim različno od lončarstva ostalih suvremenih civilizacija. Posude je izvrsno pečeno i oslikano crvenim okerom, koji je tako poliran kao da je lakiran. Crtež, izveden crnim pigmentom, nema nikakve veze s umjetnošću zap. Azije, iako nalazi predmeta u tim gradovima i u Mezopotamiji upućuju da je postojala izmjena robe. Uzrok nestanka civilizacije doline Inda jednako je nepoznat kao i njen izvor, te ga možda treba tražiti u klimatskim prilikama (Grci su opisali strašne pustinje na pohodu Aleksandra Velikog na području ispunjenom »ostacima od preko 1000 gradova i sela koji su nekoć bili bogato nastanjeni«), malariji ili invaziji sa sjevera, a možda i u zajedničkom djelovanju svih tih faktora. Ima dokaza da je Mohenjo-dāro pustošen, ali iskapanja na drugim mjestima pokazuju postepeno propadanje, kojem je možda razlog migracija u potrazi za novim područjem. Civilizaciju doline Inda naslijedila je inferiornija i neobjašnjena kultura poznata pod imenom<em> Jhugar</em>, a ta je tinjala sve do invazije Arijaca oko ← 1500.<br /> <strong>Vedska i </strong><strong>predmauryjska </strong><strong>civilizacija.</strong> Nakon nadiranja Arijaca, bjeloputnog naroda srodnog starim Perzijancima, dogodio se fenomen čest u povijesti Indije — da je osvajač bio u nekom smislu pokoren. Premda su Arijci nametnuli obradu bakra i željeza, svoje filozofske i socijalne ideje (sistem kasta: 1. Svećenika — brāhmana; 2. ratnika — ksatriya; 3. ratara — vaiśya; 4. robova —śūdra), brojčano slabiji s vremenom su se stopili s Drāvidima i preuzeli mnoge njihove običaje i kulturu. Već prije ← V<em> st. </em>(kad nastupa prva indijska, predmauryjska, dinastija Saimunaga-Nanda) kultura Indije predstavlja mješavinu arijskih i drāvidskih elemenata. Znanje о povijesti i umjetnosti tih vremena temelji se na oskudnim arheol. fragmentima i na literaturi. Vedske himne (Rgveda) najstariji su tekstovi na indo-arijskom jeziku. One spominju metale (kositar, olovo, srebro, bakar i željezo), pletene tkanine, namještaj i ritualno posude. Arhitektura vedskog perioda — arhitektura agrikulturnih nomadskih napadača — nije bila ni monumentalna, ni trajna, ni koncentrirana na urbanistički razvoj. Zgrade su bile i na kat. Nestankom gradova u dolini Inda, indo-arijsko pučanstvo smjestilo se u mala naselja uz doline i šume. Građevni materijali su drvo, bambus, šaš i kasnije opeka. Dalji razvoj indo-arijske civilizacije opisan je u indij. epici, u Mahabharati (opis borbe kraljevskih porodica Pāndava i Kaurava za prijestolje Indraprastha-Delhi) i Rāmāyani (doživljaji princa Rāme koji je oslobodio svoju ženu Sītu što ju je oteo demonski kralj Ravana). Poznavanje tih dvaju epova bitno je za razumijevanje indijske kulture, jer su oni — poput Ilijade i Odiseje — inventar legenda iz kojih su kasnije crpli inspiracije pjesnici i dramatici, kipari i slikari. U tim epovima postoje i podaci о svetištima i velikim dvoranama za skupove — drvenoj formi kasnije kamene budističke caityje. Smatra se, da su pećinski hramovi i bačvasto prekrivene dvorane budističkih caityja imitacije slobodno stojećih građevina, kojima je bačvasti svod bio konstruiran od drvenih rebara prekrivenih šašom. Ostaci cromlecha Amāravatija, postavljenih oko pogrebnih mjesta, zanimljivi su kao vjerojatni prototipovi budističkih vedikā (»ograda« oko stūpa). U juž. Indiji u stijenu urezani grobovi vedskog perioda sadrže u šupljem prostoru monolitnu stūpu. Ove spilje predstavljaju vedske okrugle kolibe od drva i trske, prenesene u kamen. Bengalski hramovi vatre — agnidriya — imali su harmiku, neku vrstu balkona, koji se kasnije pojavljuje nad kupolom budističkih stūpa. Predmauryjski tumuli u Lauriyā Nandangarhu imaju kupolast oblik kasnijih stūpa, a drveni piloti, zabijeni u centru ovih kraljevskih grobnica, predstavljaju osovine Svemira, također važan element stūpe. Vedski je period ostvario tipove koji su se održali u kasnijoj budističkoj i hinduskoj arhitekturi. No još je veća važnost epskog doba u velikim vjerskim reformama, koje su započeli ksatriye oko ← VI<em> st.</em> (u Magadhi u južnom Biharu, gdje je bramanski utjecaj bio relativno slabiji) kao reakciju na hinduizam, tajni ritual poznat samo brahmanima.<br /> Prvotne religije Indije bile su mješavina arijskih i dravidskih vjerovanja (obožavanje prirodnih sila i simboličko prikazivanje bogova). Te su tradicije sadržavale jezgru kasnijih sekta hinduizma. Vedski bogovi (Indra — kiša, bog rata; Sūrya — bog sunca; Varuna — nebo, bog pravde), klasificirani prema svom položaju u nebu, atmosferi i zemlji (trostruka podjela sistema svijeta drevne indij. kozmologije), kasnije su nadomješteni obožavanjem Trojstva — Trimurti: Brahma, Viṣņu i Śiva. (Brahma — stvoritelj svemira, spoznaja, snaga; Viṣņu — snaga koja održava život i ljubav; Śiva — moć, razorna snaga, simbol smrti.) Vjerske ceremonije je prvotno vršio otac — glava porodice; kasnije su strogo odredeni rituali tražili prisutnost određenog broja brahmana-svećenika. Za prvih postvedičkih filozofskih rasprava upaniṣada (← 800 do ← 600) već se razvio temeljni izraz kasnijega hinduizma, evolucijom rituala i žrtvovanja, koji su imali namjenu da putem formula umilostive i prinude božanstva na poklanjanje vječnog mira asketu-vjerniku. U ← VI<em> st.</em> pojavila se jaka sekta jainizam. Tradicija je pripisuje Mahaviri (← 599 do ← 527). On i njegovi sljedbenici su naučavali, da se spasenje od karmana (ponovnog rođenja) može postići asketizmom i neubijanjem bilo kojeg živog stvora.<br /> Istovremeno s Mahavirom nastupa u Magadhi pokretač indij. humanističkog naučanja poznat pod imenom Budhe, značajan ne samo za Indiju već i čitavu azij. civilizaciju. Snagu budizma demonstriraju velika djela budističke umjetnosti čitavog slijedećeg milenija. Bit je Budhine pesimističke doktrine, da je svako postojanje patnja, ali je Budha poricao postizanje spasenja ekstremnim asketizmom. Spasenje se postiže individualnom akcijom, načinom koji je pristupačan svakom i nezavisan je od skupnih brahmanskih rituala. Takav zakon, baziran više na moralnom vladanju nego na vjerovanju i žrtvovanju, pružao je mogućnost spasenja svakome bez obzira na kaste i na razlike između svećenika i laika. Kad je religija poslije njegove smrti poprimila organizirani karakter, spas je bio rezerviran samo za one koji su mogli napustiti svijet, da se posvete vjeri. Ovo antisocijalno rješenje bilo je za ljude teško dostupno. U Māhāyana-budizmu Budha više nije smrtnik, već bog kao Brahma, vječno postojeći bez početka i kraja. Kod Varayāna-budizma duša je svakoga pojedinca emanacija mistične supstance Budhe i vratit će se Budhi, kad se završi ciklus seobe duša. Tako je na kraju i budizam postao religiozna sekta umjesto da postane sinteza najviših pojmova hinduskih filozofskih škola. Međutim, dekadansa budizma značila je početak renesanse hinduizma u drugoj pol. prvog milenija naše ere.<br /> RANO KLASIČNO RAZDOBLJE<br /> <strong>Prvoindij. kraljevstvo: </strong><strong>Maury</strong><strong>a-dinastija.</strong> Aleksandar Veliki poveo je svoje falange potkraj ← 327 u nizine sjev. Indije i dopro do Inda. Konačan je rezultat Aleksandrova pohoda otvaranje Indije helenskoj i iranskoj civilizaciji. Poslije Aleksandrove smrti (← 323) Candragupta iz dinastije Maurya suprotstavlja svoje vojne snage grč. armijama Aleksandrova generala Seleuka Nikatora. Carstvo, što ga je utemeljio Candragupta, doseglo je najveći razvoj sredinom ← III<em> st</em>., kad se protezalo od Gangesa i Nerbudde do gorja Vindhya. Nad Gangesom su izrasli tornjevi Pāṭaliputre kod Patne, metropole mauryjskih vladara, koja je prema svjedočanstvu Megastena — grčkoga poslanika na mauryjskom dvoru — posjedovala sjaj Suze i Ekbatane i protezala se u dužini od 13<em> km</em> uz Ganges. Tu je vladao Aśoka (← 272 do ← 232), Candraguptin unuk, veliki zaštitnik budizma, ali tolerantan prema svim sektama. Iskapanja u Pāṭaliputri pokazuju, da je bila okružena masivnim palisadama, povezanim željezom. Oko kraljevske palače, čiji sjaj potvrđuje čak šest stoljeća kasnije kineski hodočasnik Fa Hsien (boravio u Indiji 399—414), postojale su platforme slične mezopotamskim i iranskim terasama, koje su formirale neku vrstu akropole. Sama palača sastojala se od niza dvorana s brojnim kamenim stupovima i drvenim stropovima što podsjeća na slične konstrukcije palače u Perzepolisu. I kapiteli pokazuju motive zapadnoazij. porijekla. Mauryjski monolitni piloni katkad zvani lāt ili stambha (u Lauriyā Nandangarhu i Sārnāthu kod Benaresa) sa skulpturom jedne zvijeri ili grupe zvijeri kao završetkom, također ukazuju na zapadno-azij. porijeklo, ali su po svom simboličkom karakteru posve budistički. Sārnāthski stup prikazuje os svijeta, a ploče nad lavovima (Dharmacakra<em> točak prava</em>) tipične sunčane faze u različitim godišnjim dobama. Taj je stup simbol snage budističkog zakona, koji kao sunce dominira nad svim prostorima i vremenima. Po koncepciji i tehničkoj izvedbi srodan je ahemenidskom stupu.<br /> Međutim, za likovne umjetnosti ovog razdoblja najvažnija je kamena skulptura posve indijskog tipa. Primjer takve skulpture sačuvan je u obliku goleme statue yakşe (duh prirode) u Pārkhamu. Statua je arhaična po formi i po draperiji odjeće, a potpuno indij. po svom volumenu i masivnosti. Isto vrijedi i za gigantsku figuru iz Patne, premda ima neke detalje ahemenidskog tipa. Paralelno s reprezentativnom plastikom javljaju se u isto vrijeme na prostranom području grubo izrađene figure od terakote, kao i prvi primjeri animalizma (slon uklesan u pećini u Dhauliju u Orissi) s jakim utjecajima ahemenidskog kiparstva. U umjetnosti Maurya-razdoblja događa se ono što se mnogo puta ponovilo u historiji Indije: prihvaćena je strana forma i tehnika, ali one se i dalje razvijaju na posve indij. način.<br /> <strong>Śuńga dinastija.</strong> Autokracija kralja Aśoke dovela je do revolta za njegovih nasljednika. Pushyamitra Śuńga ubio je ← 185 posljednjeg kralja dinastije Maurya i postao osnivač Śuńga-dinastije. Magadha — današnji Bengal — bila je jezgra kraljevstva koje se prostiralo duboko u centralnu Indiju. Carstvo se postepeno raspada. U nizini Gangesa razvija se tada budistički stil koji nastavlja tradiciju Maurya; Pañjāb zauzimaju Grci koji su slijedili Aleksandra Velikog, a u Dekhanu se uzdiže kraljevstvo Āndhra (oko ← 200 do ← 1oo), gdje se razvija naročit budistički stil. Iz tog je razdoblja sačuvan veoma rani indij. spomenik, budistička stupa. Stūpa je u svojoj početnoj fazi humak-grobnica, sličan predmauryjskim tumulima. Budhin pepeo bio je sahranjen pod takvim umjetnim brežuljkom od opeke i nabijene zemlje. Možda je Aśoka uveo obožavanje stūpe; to je bio dio njegove politike — korištenja budizma kao glavnog oslonca državnog jedinstva.<br /> Predaja kaže, da je car podijelio ostatke Budhina pepela u stūpe svih većih gradova carstva. Stūpa je tako postala vizuelna manifestacija Budhe. Poznata je određenost orijentacije stupe, precizni sistem proporcija i mjera čitave stupe kao i pojedinih dijelova. Po matematskoj tačnosti arhitektonske forme i mase ona se može uporediti s piramidom. Uz svoju pogrebnu funkciju, stupa je prožeta simbolikom kozmografije Indije i zap. Azije; poput mezopotamskog zigurata (ziqqurat), stūpa je u biti arhitektonski dijagram Svemira. Nad niskom kružnom ili kvadratičnom osnovom ona raste u polukuglastu kupolu (anda) od opeke ili kamena, koja predstavlja nebeski svod. Na vrhu je neka vrsta belvedera (harmika), boravište 33 božanstava (vedska božanstva su ušla u budizam). Stup (yasti) u samom vršku predstavlja os svijeta, s kišobranom (chattrāvali), simbolom dostojanstva. Tlocrt objekta, s dverima (torana) na četiri strane svijeta, predstavlja kuke svastike, drevnog simbola sunca. Sjećanje na kult sunca očituje se i u ritualu kod kojeg se vjernik, ulazeći kroz ist. vrata, kreće uokolo brežuljka u smjeru kazaljke na satu, opisujući putanju sunca (ritualni naziv: pradaksina). Ograda (vedikā) dijeli sveto tlo od profanog svijeta. Ukras prvotnih stūpa ograničen je gotovo potpuno na skulpturu ograde i dveri.<br /> Kiparstvo ima važan udio u indij. umjetnosti; često je sastavni dio arhitekture. U punoj skulpturi ili vrlo visokom reljefu rade se kipovi božanstava u ritualne svrhe. Materijal je pretežno kamen, ali se upotrebljava i drvo i terakota. U bareljefu se prikazuju brojne legende na bazama građevina i ogradama; u kasnije doba pokrivaju se reljefima cijele građevine.<br /> Stūpa kod Bharhuta, od koje su ostaci ograde i dveri sačuvani u kolekcijama Calcutte, evr. i amer. muzeja, kamena je imitacija prvotnih drvenih portala starih indij. gradova i živice. Uz medaljone, ispunjene biljnim motivima, poprsjima rāja (kraljeva) turbanima i scenama iz života Budhe, reljefi Bharhuta prikazuju i krvožedna božanstva koja su ušla u budizam iz drāvidske religije. Čest motiv je drijada ili yaksa (ženski i muški duh prirode) kako obuhvaća drvo. Prvotni smisao motiva nije poznat, ali postoje indij. legede koje govore da plodnost dobivaju žene, koje grle posebnu vrstu drveta. Kvalitet i tehnika reljefa veoma su različni, što se može objasniti time što su ih kroz mnogo godina radili obrtnici iz različnih krajeva Indije. Općenito je to nastavak stila i tehnike mauryjske periode po preciznosti rezanja ornamenta na ukrasima odjeće, u kontrastu s prikazom mekoće i bujnosti puti. Površinski karakter upućuje, da je skulptura, kao i arhitektura, nastala prenošenjem iz drvene plastike.<br /> Stūpu Sāñcī (2) u Bhopālu podigli su Śuńga-vladari potkraj ← II<em> st.</em> Konture svakog elementa u kompoziciji skulptorskog dekora ograde rezane su pod pravim kutom kao da su suptilnosti prijelaza bile majstoru posve strane. Takva je metoda rezanja pogodna, jer postizava duboke sjene i pojačava siluetu. Taj je način i kasnije primjenjivan u indij. skulpturi. Rezbarije stupe u Jagayyapeti kraj Amarāvatīja na rijeci Kistnā stilski su ekvivalent reljefnim pločama iz Sāñcīja. To dokazuje, kako je u to vrijeme postojala mala razlika u umjetničkom izrazu udaljenih predjela zemlje.<br /> Iz početka Śuńga-razdoblja (← II<em> st.)</em> datira i vihāra (redovničko sklonište budističkog reda) u Bhāji kod Pūne na zap. obali; ona sadrži više redovničkih ćelija i male prostorije za obrede. Uz ostala božanstva i osobe, koje jašu na slonovima kroz arhaičan krajolik, reljefi ove vihare prikazuju vedske bogove Sūryu i Indru. Ograda Mahābodhi-hrama u Bōdhgayi je pravokutnog tlocrta, a prema legendi bila je podignuta da bi se zatvorio prostor kojim se prošetao Budha nakon svog nadahnuća. Figure ograde i opet su rezbarene tako, da izraze mekoću puti i da budu povezane s ostalim elementima reljefa.<br /> <strong>Āndhra-dinastija.</strong> U srednjem Dekhanu formirala se nova država Āndhra, koja se postepeno proširila do zaljeva Cambaya. Dok je Indija bila na sjeverozapadu otvorena stranim utjecajima, jug je ostao u okviru drāvidske tradicije. Konačna harmonija i ravnoteža umjetničkog izraza Maurya i Śuńga-stila postignuta je u spomeniku iz poč. Āndhra-razdoblja, u stūpi Sāñcī (1). Mogila velike stūpe potječe iz doba Aśoke, ali je proširena za Āndhra-dinastije, dok je konačan oblik dobila u posljednjim dekadama←I<em> st.</em> Masivna, raskošno ornamentirana vedikā uokviruje mogilu, a u njoj su 4 bogato skulptirana portala. Dvostruko je stubište vodilo na vrh mogile, gdje je postojala harmikā.<br /> Stupovi, grede i poprečni spojevi ispunjeni su budističkim simbolima i pričama o inkarnacijama Budhe (jātaka-budističke priče). Sam Budha nije prikazivan, već je samo naznačen simbolom. Svi prikazi (čovjek, životinja i biljka) tendiraju k istoj veličini, izražavajući jedinstvo i jednakost života čitave prirode. Svaki element kompozicije prikazan je po svojoj karakteristici, bez obzira na svoj položaj u vremenu i prostoru. Rijeka s valovima vidi se odozgo (paralelne nazubljene linije), drveće ima nenaravno uvećano karakteristično lišće, bregovi su reducirani na piramide, a jezera su prostrta kao ćilimi. Pejzaž je općenito zastor džungle pred kojim se ističu reljefne figure.<br /> Svih tih konvencija nisu se pridržavali samo skulptori, već ih pokazuju i malobrojni ostaci zidnog slikarstva ranog razdoblja. Mnogi primjeri najranijeg indij. slikarstva su nestali (obojeni štuk na stūpama). Od najstarijih zidnih slika nađeni su na stropu spilja u Yogimari detalji slikane arhitekture i kostima crnom, bijelom i crvenom bojom, srodni stilu Bhāje (← II st.). U caityji X Ajante u Dekhanu (← II do ←I st.) zidne slike po tematici (budistički ciklus) odgovaraju stilu Bharhuta i Sāñcīja. Za razliku od kasnijega razvoja indij. zidnog slikarstva, u ovom je periodu slika zatvorene unutar svog okvira, a ne prekriva čitavu zidnu plohu. Opaža se sigurnost u figuralnom prikazu, dok se pejzaž nikad nije razvio dalje od trake Sāñcī-reljefa. Zidne slike iz Ajante dokazuju da je izradba metalnog nakita (ogrlice, narukvice, obruči oko gležanja, velike naušnice, prstenje, pojasevi, obruči oko glave) bila na vrlo visokom stupnju. Naročita su stručna udruženja organizirali rezbari bjelokosti, koji su rezali figure i ukrašavali namještaj.<br /> U I <em>st.</em> započeta je i velika caitya Kārlī (»svetište uklesano u stijenu«, »dvorana za skupove vjernika«). Klesanje caityije više je skulptorski nego arhitektonski problem. Na nezavršenim spiljskim prostorima Ajante vidi se, kako bušenje počinje na razini zamišljene visine svoda, pa za izvedbu nisu potrebne skele. Najstarije caitya-dvorane imale su drvena svodna rebra poput slobodno stojećih konstrukcija i drveno pročelje (vihara u Bhāji). U Kārlīju nestaju reminiscencije na drveno porijeklo. Impresivnost je ove budističke »katedrale«, s glavnim i sporednim brodovima, u prostornosti, ljepoti i ozbiljnosti arhitektonskih elemenata te u magičnoj difuznoj rasvjeti, koja pobuđuje dojam kao da se sve u prostoru stapa u veliko jedinstvo. U dnu glavnog broda je dāgoba, žrtvenik u obliku stūpe, simbol Budhe prije no što su postavljene njegove statue. Caitya predstavlja materijalni oblik Svemira, Brahmu. Ulaz su »vrata svijeta«, okvir u koji je Indra udahnuo svoj dah. Raščlanjeni prozor fasade je simbol sunca. Stupovi unutrašnjosti ovog najvećeg (dužina 42 m, širina 16 m, visina 15 m) indij. pećinskog hrama bogato su izrađeni, grupe kapitela su duboko klesane i tako spojene da daju dojam triforija kontinuirane ornamentacije.<br /> Iz ← II i ← I su budističke i jainističke vihāre, npr. u Khandagiri i Lalitagiri nedaleko Bhuvaneśvare u Orissi. Njihovi tipični »zabati« i stupovi pročelja ostali su kao trajan motiv kasnije arhitekture budizma i hinduizma.<br /> RIMSKO-INDIJSKA UMJETNOST SJEVEROZAPADA POD VLADAVINOM KUŞĀNA<br /> Sjeverozap. Indija, Afganistan, dio Pañjāba, dijelovi Turkmenistana i Uzbekistana i današnji Pakistan bili su u razdoblju I—VII<em> st. </em>pod vladavinom Kuşāna, plemena porijeklom iz centralne Azije. U sjev. područjima (provincija Gandhāra) umjetnost je tog doba hibridnog karaktera, jer su se zaštitnici budizma služili putujućim umjetnicima rim. carstva, koji su oblike kasne antike prilagođivali budizmu. Veze Indije s ahemenidskom Perzijom datiraju od ← V<em> st.,</em> a s Grcima od ← IV<em> st.</em> Početkom n. e. prodiru i Rimljani daleko na istok te uspostavljaju trgovačke veze s Indijom. Stoga je na krajnjem sjeverozapadu i uz obale Indije nađeno mnogo grč. i rim. novca, rim. oruđa, grčko-rim. bronce, aleksandrijskog stakla, aretinske keramike, rim. gema i medalja. Intenzitet grč. utjecaja na umjetnost sjeverozap. Indije ovisio je o geografskom položaju te o političkim i ekonomskim vezama pojedinih pokrajina s klasičnom kulturom. Očevidne su veze Gandhāre s umjetničkim školama u Antiohiji, Palmiri, Suzi i Seleukiji. Elementi ant. umjetnosti prešli su u svojinu indij. umjetnosti, te su njenim širenjem i posredovanjem došli do Kine, Japana, Indonezije i u Tibet. U juž. centru Mathuri, na rijeci Jumni, nastavljala se tradicija indij. škole.<br /> <strong>Gandhāra.</strong> Gandhāra pripada ahemenidskom kraljevstvu do pohoda Aleksandra Velikog. Nakon niza invazija baktrijskih Grka, Śaka (koji su bili vjerojatno skitskog porijekla) i Parta učvrstili su se na tom području Kuşāni, ogranak azij. plemena Yueh-Chi. Uspostavili su trgovačke i političke veze s rim. imperijem Augusta. Najveći od njihovih vladara, Kaniska (oko 120—162), učinio je Peşāvar svojom rezidencijom. Za Kaniske i njegovih nasljednika dosegla je Gandhāra najveći prosperitet, i tome vremenu pripada najviši razvoj gandhārske skulpture. Iz toga su doba najraniji Budhini portreti; oni slijede kompoziciju i tehničke formule kasne antike. »Budha iz Peşāvara« podsjeća na Apolona Belvederskog, a kostim je tretiran na način himationa. No već u III<em> st.</em> kamenu skulpturu Gandhāre zamjenjuje sadrena, a i kasniji kameni primjeri više su u skladu s indij. idealom prikazivanja. Gandhārska je skulptura formirala vlastiti prototip, a kasnije su indij. generacije skulpturalnim prikazom ponovno sugerirale dinamičku snagu samosavladavanja, smirenje u transu Yoge. Gandhārska škola je definirala također i tzv.<em> Bodhisattva-tip,</em> kod kojeg Budha kao princ nosi kostim i nakit indijskog radže. Kod reljefnih prikaza budističkih legenda opaža se razvijena tehnika i realistička metoda prikazivanja preuzeta od Rimljana, no povezana s arhajskim duhom indij. tradicije (npr. figura Budhe uvećana prema ostalim figurama). Za reljefne prikaze upotrebljavala se uz kamen već rano sadra i zemlja, pa su ti materijali, u kojima se lako radi, omogućili veliku slobodu izražavanja. Ukrašava se također pozlaćivanjem i polihromiranjem. Kaniska je dao kovati i prvi indij. novac s likom Budhe.<br /> I u arhitekturi Gandhāre spajaju se grčko-rim. i indij. tehnika i dekoracija. Najraniji su spomenici iz zap. Pañjāba oko Taxile, npr. ostaci kraljevske palače u Sirkapu, iz doba prije Kuşāna (tlocrt još podsjeća na mezopotamske palače). Hram Dvoglavog orla ima pilastre kompozitskog tipa i između pilastara klasične edikule. Čest je i korintski kapitel s malom figurom Budhe između lišća. Od ant. dekorativnih elemenata javljaju se palmete, grozdovi, amori, girlande. Od građevina Takṣaśile (Taxile) najviše se približava klasičnom hramu tzv. Hram Vatre, templum in antis s jonskim kolumnama (iz sredine I<em> st.</em>). Stūpe Gandhāre pokazuju dalji razvoj od stupa Bharhuta i Sāñcīja. Naglašen je gornji dio strukture, po kojoj stupe podsjećaju na najstarije kineske pagode. Najčuvenija stūpa Gandhāre je Shah-ji-hi Dheri, Kanişkin mauzolej u Peṣāvaru, masivna kvadratična platforma s prikazima Budhe i stubištem za gornji nivo, koji je, prema kineskom hodočasniku Sung-Jünu (iz VI<em> st.</em>). bio izgrađen u 13 drvenih katova do visine od oko 200 <em>m</em>, a na vrhu je bila motka sa 13 pozlaćenih kišobrana. — Osnovni je građevni materijal opeka. Kamenu je gradnju u III<em> st.</em> zamijenilo miješano ziđe punih redova i smjese lomljenjaka, ali se ta konstrukcija nije opažala, jer je služila samo kao jezgra za vanjski ukras polihromiranog štuka.<br /> <strong>Mathurā.</strong> Umjetnost Mathure cvate za kuṣānskih vladara Kanişke i njegovih nasljednika istovremeno s gandhārskom školom, ali je ta umjetnost izrasla iz drevnih indij. škola sa stilskim elementima razvoja u Bharhutu. U njoj ima helenističkih, grčko-rim. i iranskih elemenata koje svjesno uvode Kuşāne. Mathurā je prva etapa grčko-budističkih utjecaja u užoj Indiji i prvi primjer asimilacije stranih elemenata u lik. umjetnosti Indije. Kao značajan centar na trgovačkom putu koji veže Gandhāru s dolinom Gangesa, bila je izložena utjecajima sa više strana. A sama škola u Mathuri izvozila je umjetnine u Sārnāth, Pāṭaliputru i Sāñcī. Stil Mathurā doživljuje vrhunac u II i III<em> st. </em>Portreti Kanişke i njegovih pređa jedini su poznati primjeri portreta drevne Indije; po punoći forme imaju indij. karakter, no stil kostima je iz pradomovine Kuşāna. Skulptori Mathure dali su i najranije potpuno indij. prikaze Budhe. Dok je Zapad stvarao estetski lijepu formu fizičkog savršenstva i atletske snage, Indijac je nastojao prenijeti u fizički lik apstraktnu, spiritualnu koncepciju putem yogina položaja smirenosti i potpune mentalne ravnoteže figure s plaštem prebačenim preko lijevog ramena. Brojni primjeri sjedećih Budha iz Mathure imaju obraz s toplim, prijaznim izrazom i nasmiješene usne, suprotno hladnom izrazu Budha iz Gandhāre. Skulpture stila Mathurā često su natprirodne veličine.<br /> Arhitektura Mathure toliko je uništena invazijom islama, da nije moguće definirati tipičnu kuşānsku gradnju. Hram Mahābodhi u Bodh-gayi — pandan Kanişkinoj stūpi — datiran je po natpisu u II s£., ali su originalni samo lukovi od opeke, dok je skulptorski ukras iz mnogo kasnijeg Pāla-Sena razdoblja.<br /> <strong>Kāśmīr.</strong> Iznad visoravni Pañjāb, izolirana dolina Kāśmīra (2000<em> m</em> nad morem) bila je hist. i geogr. povezana s klasičnim državama Indije i centralne Azije.<br /> Umjetnost Kāśmīra predstavlja derivat stilova Zapada i Indije, premda joj se ne može poreći i nacionalna evolucija izraza. Osobite su karakteristike kāśmīrske arhitekture zabati u formi trokuta, piramidalan pokrov svetišta, te upotreba kaneliranih stupova dorskog i jonskog reda. Početni period kāśmīrske umjetnosti ide u II—VII<em> st.</em>: slijedi brahmanski period do pobjede islamskih dinastija, 1339. Vladavina Lalitaditya (724—760) pripadaju građevine Harvana i Uşkura, provincijalne varijante Taxile i cijele Gandhāre, te hram Sunca u Martandu impresivnih dimenzija, koji djeluje chiaroscurom, postignutim dubinama elemenata pročelja. Stūpa Parihasapura u uskom je srodstvu s grandioznom stūpom Borobuḍura na Javi.<br /> Prikazi Budhe ekvivalentni su posljednjoj fazi skulpture iz Gandhāre. »Glava iz Uşkura« je tipična za ranu fazu kāśmīrske skulpture. Dok »impresionistički« način tretiranja kose i sočna usta podsjećaju na Gandhāru, prikaz obrva i očiju vezan je uz stil zlatnoga Gupta-razdoblja Indije.<br /> ZLATNO DOBA<br /> <strong>Kasno Ā</strong><strong>ndhra-razdoblje.</strong> Rano Āndhra-razdoblje i kasno Āndhra-razdoblje predstavljaju dva različita smjera umjetničkog razvoja u vrijeme iste vladarske kuće. Āndhre su drāvidskog porijekla. Natpisi dokazuju, da su na vrhuncu moći posjedovali čitavo područje Dekhana. Luke su bile otvorene trgovini s Rimskim imperijem, misionarska aktivnost Āndhra-budizma proširila se na Ceylon, Gandhāru, Bengal i Kinu.<br /> Kasniji Āndhra period postigao je visok stupanj umjetničkog razvoja u Amarāvatīju i njegovoj okolici, na ušću rijeke Kistnā. Najčuvenija je Velika stūpa Amarāvatīja, započeta u ← II<em> st.,</em> a proširena i raskošno dekorirana u II<em> st.</em> Premda je preostala samo kao ruševina, iz sačuvanog reljefa na plaštu stupe može se rekonstruirati njen nekadašnji izgled. Promjer joj je bio oko 55 <em>m</em> a visina oko 30 <em>m</em>. Okruživala ju je raskošno izrađena ograda sa tri pregrade. »Torane«, ulazne dveri kod prijašnjih stūpa, nadomjestili su slobodno stojeći stupovi s lavovima. Ruševine velikih stūpa i samostana nađene su također u Ghantaşali, Nāgārjunikondi, Gumnadidirru i Goli-naselju. Budističke stūpe u području Kistne tako su goleme, da je konstrukcija od opeke i ilovače morala biti iznutra povezana. U stūpi Nāgārjunikonde postoji unutarnji sistem zidova ispunjen zemljom. U Nāgārjunikondi se nalaze i caityje, ostaci palače i vihāre (ova je imala posebnu zgradu za redovnike s Ceylona). U Nāsiku i Kanhariju su caityje i vihāre uklesane u pućinu. I u umjetničkom krugu Amārāvatija vide se utjecaji grčko-rim. umjetnosti, koji su onamo prispjeli vjerojatno morskim putom. Iskapanja u Arikamedu-Virapatnamu otkrila su veći broj rim. nalaza (čak keramiku iz Arezza, I<em> st.</em>). Skulpture Amarāvati-stila imale su značajan udio u kasnijem razvoju indij. »zlatnog« doba umjetnosti. Tipične glave Budhe iz Amarāvatīja odaju doduše neku sličnost kuşānskim primjerima, ali su ovalnije, mekše, plastičnije modelirane i nisu toliko linijski definirane. Budha stila Amarāvatī je tradicionalna indij. skulptura, kod koje se opažaju samo neki beznačajni strani utjecaji. I Budha Nāgārjunikonde podsjeća na kuşānsku školu po masivnosti i frontalnosti. No linije odjeće, budističkog »sanghātija« s otkrivenim desnim ramenom, organizirane su po ritmu linija tijela i daju utisak pokretljovosti. Kipovi Budhe tipa Amarāvatī nađeni su na Ceylonu, u Sijamu, na Javi, Sumatri i Celebesu. Bezbrojni reljefi Amarāvatīja pokazuju srodstvo s Mathurā-stilom, ali su figure plemenitije i produljene, delikatnijeg rezanja i preciznijeg klesanja, a sam motiv prikazan je živo i dinamično. Iste karakteristike imaju i zidne slike iz spilje X u Ajaņṭi iz toga doba. Visok uspon rada u metalu očituje se u kovanju novca, u ljepoti kova i čistoći kompozicije. Od metalnih predmeta ističu se pečatnjaci, posude, relikvijariji, figure od zlata (koje podsjećaju na monumentalnu skulpturu I<em> st.</em>) i nakit koji je mnogo bogatiji i bujniji od nakita u prethodnom periodu.<br /> Padom Āndhra-dinastije (IV<em> st</em>.) započinje i pad budizma, koji je do VII<em> st.</em> potpuno zamijenio hinduizam.<br /> <strong>Gupta-razdoblje.</strong> »Zlatno doba« indij. kulture, Gupta-razdoblje, nosi ime po osnivaču ove dinastije Candragupti I, koji je 320 okrunjen kao »kralj kraljeva« u Pātaļiputri. On i njegovi nasljednici, osobito sin Samudragupta (335 ? — 385 ?), proširili su vlast preko doline Gangesa, te u sjev. Indiju od Oŗisse pa do Ujjaina i Pañjāba. Kao i za Mauryja, Magadha u dolini Bengala postala je centar kraljevstva. Vladari Gupta ipak nisu nikad uspjeli proširiti svoja osvajanja na juž. Indiju koja se razvijala u to vrijeme pod nezavisnim dinastijama Pallava i Cāļukya, nasljednicima drevnih područja Āndhra. Gupta-period traje do vladavine Harsé (606—647) koji je obnovio slavu dinastije poslije invazije Bijelih Huna što su u V st. provalili u zemlju sa zapada iz Baktrije.<br /> U doba vladavine Gupta budizam je slabio u dodiru s ponovo uskrslim brahmanizmom. Idealistički Mahāyāna-budizam tog razdoblja s centrom u Nālandi malo se razlikovao od stare vjere Hinda; prolazio je procesom intelektualne apsorpcije u hinduizam i doveo do konačnog iščezavanja religije Śākyamunija (Budhe, mudraca iz Śākyje) u samoj Indiji. Izrazito indij. umjetnički ideali nisu nikada tako potpuno izraženi kao za vlade Gupta. Raspad Rimskog imperija i izolacija od Zapada usmjerili su kult. kontakte prema Dalekom Istoku, Indoneziji i jugoist. Aziji; tu je Indija davala a Azija primala. Kina, Tibet i Japan primaju indij. utjecaje samo utoliko, koliko ih sa sobom nosi budizam.<br /> Gupta-razdoblje naziva se »klasičnim« u smislu stupnja savršenstva i ravnoteže svih stilskih i ikonografskih elemenata umjetnosti. To je doba čuvenih indij. pjesnika, od kojih se ističe Kālidāsa, doba razvoja muzike i kodificiranja estetskih načela. Ep Mahābharāta dobio je u to vrijeme konačnu recenziju, a Rāmāyanā je ponovo postala popularna. Śilpaśāstra (pravila umjetnosti arhitekture i skulpture) dobila je konačnu obradu. Evropa se nalazila u kaosu raspada Rim. carstva i provala »barbara«. Premda je Bizant, carstvo cvalo pod Justinijanom, a sasanidska vladavina postigla svoj klimaks u Ktezifonu, Indija je tada prednjačila po širini svoje kulture.<br /> U arhitekturi postizavaju zrelost mnogi tipovi ranijih razdoblja. Prihvaćena je izrada caityja. Spilja XIX u Ajanti, djelo Gupta-razdoblja, pokazuje promjene koje su nastupile poslije caityje Bhāje i Kārlija. Osnovni tlocrt je zadržan. Kapiteli okruglih stupova glavnog broda imaju oblik zatvorenog cvijeta lotosa, nad kojim je duboko rezani reljef »triforija«. Ornamentalno obrađen monolit stupe u niši seže do svoda. I pročelje je bogatije; ispod tipičnog caitya-prozora je trijem sa stupovima istog reda kao u brodu, a sa strane su stijene ukrašene prikazima Budhe i Bodhisattve.<br /> Za Gupta-razdoblja razvili su se caitya-hramovi i kao slobodno stojeće gradnje. Primjer manjeg mjerila je hram u Cezārli, danas posvećen Śivi, izgrađen od opeke, s bačvastim svodom koji je konstruiran postepeno izmaknutim slojevima opeka. Slično je svetište u Teru, ali s trijemom (mandapom) koji ostaje karakteristika svih hinduskih i budističkih hramova u IV i V<em> st.</em> Slobodno stojeća caitya u Sāñciju imala je nad kamenim stupovima po svoj prilici drven pokrov. Uz ovu caityju nalazi se mali »hram XVII«, koji se sastoji od cele i trijema sa stupovima. Ovaj plan hrama s mandapom sa stupovima predstavlja tip svih kasnijih indij. hramova. To više nije prijenos drvenih oblika u kamen, već umjetnik osjeća kamen kao materijal. Caitya-dvorana je budističko, a tip hrama s trijemom je hindusko dostignuće; nova je karakteristika ravan strop. — Mnoge su varijante tog tipa u Aiholeu kraj Bādāmīja. U sadašnjem naselju je oko 70 starih hramova upotrebljeno za stanovanje, staje i skladišta, a samo su ih nekoliko spasili arheolozi. Brahmanski Dūrgā-hram u Aihojeu je svetište caitya-tipa s karakterističnim ravnim kamenim stropom umjesto bačvastog svoda i s novim elementom, malim tornjem ili šikharom nad apsidalnim dijelom objekta. (Neki autori smatraju ovaj element osobinom sjeveroindij. razvoja.) Primjer istog tipa je Hucchimalligudi u Aiholeu, samo što je u ovom slučaju śikhara neposredno iznad garbha-grihe (cela — svetište hrama).<br /> Drugačiji tip arhitekture predstavlja hram Lāḍ Khānu (oko 450). To je kvadratična građevina s ravnim kamenim pokrovom i zidovima, koji se sastoje od masivnih stupova, a između njih je plašt od kamenih ploča. Taj plan potječe od seoskih dvorana za sastajanje (santhagara).<br /> Śivin hram u Deogarhu spada u naljepše komponirane građevine Gupta-arhitekture<em> (V st.).</em> Platforma ovog hrama bogato je dekorirana frizom scena iz Rāmāyane (najranija obrada motiva, koji se ponavlja u arhitekturi Jave). Celu okružuju četiri portika, a nad njom je piramidalni toranj. Hram Bhītargāon kraj Kanpura (V<em> st.)</em> primjer je dobro sačuvane arhitekture od opeke, prototip kasnijih svetišta Jave i Indokine. Terakotne ploče u Bhitargaona najljepši su primjeri indij. rada u tom materijalu. Arhitektonski motiv gavāksa (slijepi lukovi koji uokviruju glave božanstava) Bhītargāona kasnije se javlja u Pallava-arhitekturi i pred-khmerskoj arhitekturi Indokine. Srodan ovom tipu je hram u Bhumari u Nagodu iz kasnog V. st., raskošno klesan objekt Gupta-razdoblja. Takvu raskoš pokazuje i stupa Dhamēkh u Sārnāhu. Velik broj stūpa tog doba je porušen. Najstariji spomenici ove faze nastavljaju grčko-budistički stil (Takşaśila, Cārsada); građeni su od opeke i obloženi štukom, a kod novijih iz VI<em> st.</em> (Sārnāth, Rājagriha, Nālandā) kombinirana je opeka s kamenom. Kvadratično podnožje postaje mnogo više, humak dobiva oblik lukovice ili zvona. Ova tradicija sačuvana je, u donekle izmijenjenom obliku, u Tibetu, Sijamu i na Javi. Ulazna vrata bitno se razlikuju od ranijih: četverouglast otvor, koji uokviruje nekoliko ornamentiranih ili figuralnih nizova. Osnovno obilježje stila Gupta je bogata dekoracija s mnogo novih ornamentalnih motiva, koji su se zadržali u kasnijoj indij. arhitekturi, mada su jednostavnije izrađeni.<br /> Skulptura Gupta-razdoblja predstavlja sintezu nekoliko kontinuiranih tradicija; od škole Amarāvatī preuzima ljudsko tijelo kao osnovnu temu. Odlikuje se majstorskom izvedbom, rijetkom smirenošću izraza i purizmom. Nestaje arhaična grubost prototipa; ostaje snažan volumen, a nekadašnji klasični nabori u prvoj fazi reducirani su na seriju ritmičnih linija koje slijede obline figure, dok se u drugoj posve gubi struktura nabora draperije; materijal odjeće postaje tako proziran, da posve otkriva tijelo ispod tkanine. Uz Mathuru, jedan je od najznačajnijih centara budističke skulpture Gupta-razdoblja samostanski sklop Sārnāthā. U ruševinama Sārnāthā otkriven je i visoki reljef Budhe kako drži svoj prvi govor u sjedećem, yoga-položaju. Varijante ovog tipa iz Sārnāthā nalaze se čak u Sijamu i Kambodži, dok najviši razvoj ovog tipa predstavlja Borobudur na Javi. Stilski ekvivalent kamenim Budhama iz Sārnāthā (V<em> st.)</em> predstavlja bakreni Budha iz Sultāngñaja. I ovdje tkanina posve otkriva mekane obline tijela i udova. Male figure Budha od bronce eksportirane su u Kinu, gdje su poslužile kao modeli skulpturi Dalekog Istoka. Reljefne ploče Ajante, te Sondani kraj Gvāliora i Kārlīja pokazuju da škole Gupta-razdoblja nisu bile ograničene samo na Sārnāth i Mathuru. Način izvedbe i teme, koja su fiksirane u doba Gupta, dugo su nadživjele opadanje političke moći dinastije. — Budističku skulpturu postepeno zasjenjuje obnovljena brahmanska.<br /> I slikarstvo ovog vremena predstavlja kulminaciju tradicije. Postojali su kanoni proporcija, stavova, preparacije boja i načina upotrebe kista. Ostataka budističkog Gupta, post-Gupta i ranog Cālukya slikarstva ima u Ajanti (spilja I, II, XVI, XVII i XIX iz druge pol. VI<em> st.),</em> Bāghu, Bādāmiju i jainističkom hramu Sittanavāsal kraj Tanjore (VI<em> st.).</em> U zidnim slikama ređaju se scene iz porodičnog života i sa svečanosti (povorka ljudi u bogatim kostimima, sa suncobranima; slonovi, svirači i plesači); čitava je kompozicija ispunjena likovima kojih se pokreti stapaju u harmoniju. Štafaža raspoređena u krugove spaja glavne likove u cjelinu, a geste pokazuju na centre kompozicije. Perspektiva je svedena na obavezno konvencionalne osnovne elemente, dok je najveću pažnju umjetnik usredotočio na ljudsko tijelo u pokretu, na akt, koji je u tim kompozicijama dosegao svoj najviši domet u indij. umjetnosti. Tehnika Ajanta-fresaka; površina zida ili svoda pokriva se najprije slojem ilovače izmiješane travom, životinjskom dlakom ili olupinama riže; kad se ovaj sloj izravna, dodaje se sloj fine bijele gline ili sadre, koji služi kao podloga slikariji. Premda se indij. zidno slikarstvo ne može označiti kao fresko-slikanje, podloga se zadržava vlažna za vrijeme nanošenja pigmenta (pigment su minerali a ne zemljane boje, karakteristične za fresku). U zidnom slikarstvu Ajanfe opaža se definitivna promjena u odnosu na umjetnost ranog budizma (naglašavanje simbolike, daleko od svijeta realnosti); ustaljuje se prikazivanje senzualne fizičke ljepote kao nosioca spiritualne ljepote. Na ranijim primjerima Ajante figura Budhe je velika i impozantna, naročito snažna prema pozadini malih figura; boje su kontrastne. Sve kvalitete izraza (sablasno lice, put kao da je modelirana svjetlom i sjenom, dramatičnost poze i geste, kao u plesu) nisu slučajne, već su rezultat umjetnikova znanja i tradicije. U kasnijim slikama širi se po stijenama čitava drama s mnogobrojnim likovima kao kod skulptorskog dekora Sāñcīja. Živahnost scena postizava slikar izražajnim položajima tijela i ruku (a ne lica), te dinamičnom linijom crteža. Snažne konture figura crtaju se najprije crvenom bojom i prekrivaju transparentnim gornjim slojem boje (obično zeleno) a zatim se nanose ostale boje, iza čega se konture figura ponovo preslikaju smeđim ili crnim linijama. Sjena nije rezultat prirodne ili umjetne rasvjete, već apstraktno sredstvo za izraz obline tijela upotrebom snažne rasvjete na dijelovima koji su najbliži gledaocu. Ipak jake konture i oštre linearne kvalitete svih detalja tendiraju u cjelini prema plošnosti. U ovoj fazi slikarstva bogat je vegetabilni ukras, koji je vjerojatno inspiriran plastikom Sāñcīa i Amarāvatīja. Postepeno se pojačavaju razlike između budističke i brahmanske umjetnosti; najočevidnije su u kompozicijama s jako naglašenom pripovjedačkom notom (reljefi), dok su gotovo neuočljive u dekoraciji. Budistička djela pokazuju više naglašen statički i simetričan karakter, a brahmanska su puna dinamike. Za budističku umjetnost jugoist. Azije značajna su dostignuća Gupta-razdoblja; umjetnost tog doba zauzela je položaj, koji bi odgovarao grč. i rim. umjetnosti Zapada.<br /> <strong>Kasni budizam u Indiji.</strong> U VII <em>st.</em> je iz sjev. Indije budizam potisnut invazijom Huna, a na jugu ga je postepeno nadomjestio hinduizam. Preživio je jedino u Bengalu i Biharu do invazije Muslimana. Odatle je našao svoj put u Nepāl i Tibet. Budistička umjetnost Bengala evala je pod protektoratom dinastija Pāla i Sena (730—1197). To posljednje doba budističke umjetnosti Indije predstavlja produžavanje i postepenu degeneraciju Gupta-tradicija. Centar je veliki univerzitetski grad Nālandā. Natpisi u Nālandi izvješćuju o intimnim odnosima posljednjih izdanaka budizma sa Śailendra-carstvom Indonezije, a to pokazuje i arhitektura. Kako su bili golemi sakralni objekti Pāla-razdoblja, vidi se iz ruševina Paharpura u Bengalu (potkraj VII ili u VIII <em>st.</em>)<em>.</em> Hram je bio okružen peristilom od 175 pojedinačnih ćelija. Križnog je oblika, u visini piramidalan sa tri izbočene terase, a na vrhu je kvadratična cela s trijemovima na četiri strane; ovaj je hram tipa prasāda ili Meru, kod kojega terase simboliziraju pojedine vrhunce »planine svijeta«. Slični Paharpuru su kasniji hramovi Jave. Vihāre iskopane u Nālandi, kao i stūpa, predstavljaju nastavak arhitektonskih oblika Gupta-razdoblja. Iz Pāla-razdoblja datira rekonstrukcija Mahābodhi-hrama u Bōdhgayi: bezbrojne niše s Budhom, odijeljene stupovima s bogatim kapitelima, postepeno su nanizane u svakom spratu tako, da hram dobiva piramidalan toranj.<br /> Karakteristični primjerci skulpture Pāla- i Sena-razdoblja klesani su u tvrdom crnom bengalskom kamenu, a tako su precizne izvedbe, da se čine kao imitacija metalnog rada. Čuveni »Sāñcī-torzo«, koji potječe iz VII—IX <em>st.,</em> virtuozno je rezan i plastičan; unatoč pozi tijela izvan osi u potpunoj je ravnoteži, što nije slučaj kod ostale Pāla-skulpture, koja obično zbog pretjeranosti površinskih detalja gubi cjelovitost. U stijeni isklesani duboki reljefi i pune plastike sakralnog karaktera daju dojam ikone. Oko velikog centralnog lika smješteni su likovi pratnje znatno manjih dimenzija. Ovaj raspored nastavlja kiparsku tradiciju razdoblja Gupta. Umjetnik zadovoljava samo formalnu stranu (kanonsko-ikonografski propisi i tehnička savršenost); skulpture razdoblja Pāla-Sena rađene su bez dubljeg kreativnog osjećaja. Množina bogatih detalja prikriva nedostatak izražajnosti, a pokazuje virtuoznu maniru. Metalne skulpture Nālande (većinom iz IX <em>st</em>., lijevane u tehnici <em>cire perdue</em>) nastavak su Gandhāra- i Gupta-stila, ali su »baroknije«. Masa, od koje su lijevane, slitina je bakra, kositra, olova, antimona, željeza i zlata ili srebra. Metalne skulpture većim su dijelom manjeg formata; rijetke su u natprirodnoj veličini (Budha iz Sulṭāngañja, sada u Birmingham Mus. and Art Gall.). Na njih se nadovezuje sva kasnija metalna skulptura Nepāla, Tibeta, pa i Kāśmīra. Ove skulpture u metalu srodne su brončanoj plastici Jave; moguće je, da su hodočasnici iz Indonezije iz Nālande ponijeli u svoj zavičaj kipove koji su služili kao prototipovi za javansku plastiku.<br /> Posljednja faza budizma nastavila se u himalajskim područjima Nepāla i Tibeta. Prema tradiciji, većina nepālskih stūpa potječe još iz vremena legendarnog posjeta Aśoke tim krajevima. Najstarije stupe Nepāla su u Sambhunathu i Bodhnathu kraj Patana. Stūpa u Bodhnathu je tipičnog nepālskog oblika: nad kvadratičnom platformom raste prilično plošan, tanjurast tumulus, na kojem je dodatak u obliku kutije. Na sve četiri strane naslikani su ili intarziranom ebanovinom ili metalom izvedeni golemi parovi očiju. Nad tom »harmikom« rastu stepenasta piramida od 13 spratova, motka i kišobran.<br /> Drugi karakterističan oblik nepālske arhitekture imaju drveni hramovi, podignuti u starim metropolama kraljevstva. Tipičan je — u XVIII<em> st.</em> rekonstruirani — Bahavani hram u Bhatgavu, peterospratni drveni toranj nad kamenom peterostranom piramidom. »Neboderi« stare Nālande, kako ih opisuje Hsuan-Tsang, ili drvena pagoda Peṣavāra možda su inspirirali graditelje takvih nepālskih hramova. Drugačijeg je tipa hram Krṣņu u Bhatgāonu, nepālska modifikacija indij. sikhare ali bez mandape. Podnožje okružuje arkatura sa stupovima karakterističnog »nepālskog reda«. Tipično nepālski spomenik je stup Bhupatindre (XVIII<em> st.</em>) s brončanim portretom kralja. Skulptura upućuje na kasnu Gupta i Pāla modelaciju, a rijetki ostaci slikarstva pokazuju srodstvo sa senzualnom elegancijom slikarske manire Ajaņṭe.<br /> HINDUSKA RENESANSA ILI BRAHMANSKI STIL<br /> <strong>Razdoblje hinduskih dinastija.</strong> »Srednjovjekovna« indij. umjetnost predstavlja konačan i logičan daljnji razvoj zrele umjetnosti Gupta, a zbog finalnog karaktera ove kulture, te njenoga snažnog i dinamičnog bogatstva izraza, ispravnije bi se mogla prozvati »barokom«. Međutim je hinduizam potisnuo budizam, pa velika era hinduske lik. umjetnosti a napose arhitekture historijski počinje u VII<em> st.</em> nastupom nekoliko hinduskih dinastija nakon rasapa carstva Gupta. U zap. Indiji i u Dekhanu vladala je do 750 moćna dinastija Cāļukya, koju su naslijedili Rāṣṭrakūte. U ist. Indiji su u to vrijeme vladali vladari Pallava, nasljednici Āndhra. Uslijed tatarskih najezda u sjev. doline, Hindustan se podijelio u brojne državice kojima su vladali rājputi. U Gujarātu je za porodice Solańki izgrađen velik broj hramova (oko XI—XIII<em> st.</em>), a drāviḍska arhitektura doživjela je kulminaciju u X<em> st.</em> za moćne dinastije Cola, dok je Vijayanāgar bio posljednji bedem protiv nadiranja islama.<br /> U evoluciji sakralne arhitekture razdoblja Gupta, vjerojatno leži začetak onih glavnih tipova građevina, koji su se uvriježili u kasnijoj tradiciji sakralne arhitekture cijele Indije. Osim samih spomenika, građevni priručnici (Śilpaśāstra) predstavljaju glavni izvor za razumijevanje kasne hinduske arhitekture. To su kompilacije ranije usmene tradicije, jer su prvotno śilpini (posvećeni majstori) sticali znanje isključivo usmenom poukom u svojim profesionalnim organizacijama. I hinduska je arhitektura, promatrana s autohtonog metafizičkog aspekta, kao neka vrsta magijske replike nevidljive svete oblasti ili svetog bića. Taj metafizički faktor bio je kod izgradnje važniji od estetike ili funkcije. Vimāna (hram kao cjelina, svetište s okolnim trijemom) se smatra kućom i tijelom božanstva. Tlocrt je propisan: kvadrat (prikaz hijerarhije bogova, odnosno Svemira) je podijeljen u brojne manje kvadrate, posvećene božanstvima oko Brahme postavljenog u sredini kompozicije, a cijeli objekt je smješten u određenom odnosu prema položaju zemlje i nebeskih tijela u osam smjerova prostora, ili mandala (krug). Vertikala je naglašena ne zbog estetske ili konstruktivne potrebe, već kao magična os neba i zemlje. Svaka mjera hrama određena je posebnim zakonima proporcije, koji predstavljaju strukturalnu harmoničnost s numeričkom bazom Svemira. Garbha griha (svetište) ima oblik kocke, a toranj — śikhara (»vrh planine«) je dvaput viši. Krivulja śikhare određena je sistemom geometrijske progresije. Na ulazu u hram postoji jedan ili više trijemova, maṇḍapa. Hinduski hram služi, naime, osim adoraciji bogova i široj svrsi. U trijemovima je kralj obavljao primanja, tu se sastajao zbor starješina, održavale se vjerske i filozofske diskusije, recitirali se veliki narodni epovi, muziciralo se i plesalo u čast božanstvima.<br /> Tačna geografska ili stilska podjela umjetnosti Hinduskog razdoblja nije moguća. Sakralni objekti jednog tradicionalnog tipa preuzimaju elemente iz građevina s drugom namjenom. U najstarijim izvorima hramovi se dijele u tri tipa.<br /> Kod prvog tipa — nāgara (većinom na sjeveru, od Himalaje do planine Vindhya, posvećenog bogu Viṣṇu) — dominantan je element toranj śikhara. Koničan je ili konveksan, obično okrunjen člankom: pūrna kalaśa (vaza za kišu, eliksir života). Kod drugog tipa — drāviḍa u sklopu hrama (Većinom na jugu od rijeke Kistnā do rta Comorina, posvećenog Śivi) šikhara se diže u serijama horizontalnih terasa (bhumi), koje su posvećene različitim božanstvima prema hijeratskoj skali. Konična kapa, koja kruni toranj stūpīka, opetuje se na uglovima pojedinih stupnjeva konstrukcije. Treći tip — vesara (u centralnoj Indiji područja od Vindhye do rijeke Kistnā, zap. Indija i Dekhan; ne pripadaju samo jednoj sekti), katkada nazivan tipom Cāḷukya (po dinastiji koja je vladala u tom području), predstavljen je objektima s bačvastim svodom koji potječu od stare budističke caityje.<br /> Osnovni građevni materijal je kamen. Najobičniji tip konstrukcije je suhozid; blokove često povezuju metalne spone, a rijetko se upotrebljava vezno sredstvo slično cementu. Opeka se kombinira s kamenom. Uz rezane kamene ornamente i terakotu, za ukras fasada služi i ornamentirana žbuka. Ritual je određivao prikladan materijal za objekte posvećene različitim božanstvima. Potkraj VII i u poč. VIII<em> st.</em> bio je Pattadkal (blizu Bādāmija i Aihoḷea) veliki vjerski centar u kome se odvija intenzivna izgradnja hramova. Najsmioniji je Virūpākṣa, posvećen Śivi. Sagradio ga je vladar Vikramāditya (umro 746 ili 747) koji je, zadivljen arhitekturom Kāñcīpurama (Conjeevarama), odanle doveo graditelje i radnike. Hram Virūpākṣa tipičan je drāviḍa-tip, sa nizom terasa, nad kojima dominira stūpīka. Galāganātha — hram s kraja VII<em> st.</em> savršen je primjer početnog razvoja sjevernjačke śikhare. U biti to je toranj kao oni iz kasnog razdoblja Gupta u Aiheleu. Najjednostavniji tip Pattadkala je Jain — hram, s pravilnim postepeno nizanim katovima i stūpīkom.<br /> Bhuvaneśvara u pokrajini Orissā glavno je mjesto gradnja nāgara-tipa u VIII<em> st.</em> Paraśurāmeśvara je najraniji primjer tog tipa; kasniji (oko 1000) je Lingarāj, a konačno dostignuće orissānskih graditelja je Sūrya Deul ili hram Sunca u Konāraku, izgrađen za Narasimhadeve (1238—64). Taj hram nije bio dovršen, te se čini kao da je konstrukcija prelazila snage graditelja. Na podnožju hrama isklesana su 24 golema točka, a na ulazu su golemi slobodno stojeći kipovi konja. Brojni reljefi boga Sunca — Sūryje — rezani su od zelenog klorita. Klesarska djela Konāraka idu među posljednje indij. skulpture, kod kojih postoji savršena ravnoteža između realizacije tjelesnog oblika kao plastične mase i preciznosti rezanja ornamenta, koji upravo svojim kontrastom naglašavaju punoću i toplinu tijela. Ova je skulptura izravni nastavak velike tradicije Gupta. Indoarijska arhitektura postizava kulminaciju u grupi hramova centralne Indije u Khajrāhu. To su građevine rājputa Candella, koji su bili poznati po izgradnji rezervoara i drugih utilitarnih objekata. Premda su hramovi posvećeni Śivi, Viṣnu i jainskom vjerovanju, nema bitne razlike u njihovu arhitektonskom karakteru. Tipičan je primjer hram Kandārya Mahādeva, sagrađen oko 1000 poput drvenih stūpa ili mezopotamskih citadela na visokoj terasi kao kompaktna arhitektonska cjelina, a ne kao grupa sastavljena od dijelova, kao hramovi u Orissi. Veličanstvenost hramova Khajrāha postignuta je ljepotom njihovih proporcija konture, gradacijom krivulje śikhare i teksturom površinske dekoracije. Potpuno uravnotežen vertikalni i horizontalni volumen obuhvaćaju frizovi s dinamičnim skulpturama. Tipična skulptura ovog zaključnog perioda hinduske arhitekture u centralnoj Indiji su frizovi hrama Vamāna u Khajrāhu, kompozicije »nebeskih« plesova u živahnoj modelaciji.<br /> I dolina Rājputāne je za brahmanskog preporoda ispunjena hinduskim hramovima koji imaju karakteristične maṇḍape s brojnim stupovima. U Osiji, kraj Jodhpura postoji grupa hramova; tipični su hramovi Sūryje i Hariihara hram. Stupovi Osia-hramova pripadaju stupovnom redu islamske arhitekture Delhija, gdje klesana ornamentirana vrpca prekida stup na dva dijela.<br /> Hramovi pokrajine Gujarāt naročito su raskošni. Neki su započeti već u X<em> st.,</em> kao oni na Kāṭhiāvāru i Kācchu, ali većina ih potječe iz razdoblja između 1025 i 1298 kada je čitavo to područje zauzeto delhijski sultanat. Danas su u ruševinama, no to nisu prouzročila samo pustošenja različitih napadača, već i veliki potres u XIX<em> st.</em> Veličajnost hramova Gujārata posljedica je bogatstva zemlje za dinastije Solańki.<br /> Najpoznatiji je primjer ove arhitekture Śivin hram u Somanātha Pattanu, s oktogonalnim trijemom (mańḍapam) pred kvadratičnom celom koju nadvisuje śikhara. Sličan mu je Navalakha u Sejakpuru (Ghumla). Općenito je cela podijeljena u tri zone: bazu, ziđe do vijenca i atiku. Śikhara je grozdastog oblika. Rekonstrukcija hrama Nīlakaṇṭha u Sunaku dobro prikazuje ovaj tip hramova. Nešto bolje sačuvan primjer u pokrajini Gujarāt je Sūrya-hram u Motheri, sagrađen od zlatnosmeđeg pješčenjaka. Naročito bogato izrađeni motivi torane i sastava krivulja timpana nad ulazima vrlo su srodni tehnici rezbarenih kupola Mount Ābu. Obnovljena jainistička svetišta Mount Ābua u Rājputāni barokna su kulminacija gujarātskog stila. Ove građevine, Dilvāṭā iz X<em> st.</em> i Tejpāla iz XIII<em> st</em>., izgrađene su od bijelog mramora i bogato ornamentirane. Jedna od posljednjih pojava rijetkog hrama tipa vesara je Teli-ka-Mandir u Gvālioru, hinduska arhitektura s posuđenim bačvastim pokrovom budističkog tipa. U Gvālioru se nalaze i hramovi Veliki i Mali Sās Bāhu. Ovaj tip je izvana podijeljen u 3 niza otvorenih loggia s masivnim arhitravima, dok je iznutra ostvaren jedinstven prostor kroz čitavu visinu. Za kasniji razvoj drāvidske arhitekture od najvećeg su značenja hramovi dinastije Pallava (Māmalla 625—674; Rājasimha 674—800). U ranije doba prevladavaju u pećinu uklesani objekti, a kasnije ih izgrađuju potpuno konstruktivno. Iz razdoblja Māmalla datiraju u pećinu uklesani hramovi Māmallpurama ili »Sedam Pagoda« na obali blizu Madrasa. Ovi spomenici otkrivaju oslanjanje kasnijeg hinduskog stila na tada postojeće tipove budističke arhitekture. Naročito Dharmarāja (rāth rāth ili rātha — poseban naziv tipa hrama Pallava) otkriva se kao adaptacija budističke vihāre, kojoj su dodani katovi da bi se smjestili redovnici. Najistaknutiji element rātha Mamallapurama su otvorene verande prizemlja i stupovi, na kojima su tijela sjedećih lavova. Drugačijeg je tipa Bhīmarāth, longitudinalna građevina s bačvastim svodom budističke caitya-dvorane. Na oblik Bhīmarātha nadovezuje se Vaital Deul (VIII<em> st.)</em> u Bhuvaneśvari Orissā), prototip gopurama (velike ulazne dveri u obliku tornja), te tip kasnije arhitekture juž. Indije. Treći tip predstavlja Draupadī-rāth, jednostavan kvadratični objekt, nad kojim se diže krivulja krova; po njegovu se obliku zaključuje, da je ova arhitektura potekla iz konstrukcije od bambusa i trske. Rāth je ukrašen prikazima hinduskih bogova u nišama eksterijera (gavākśa — značajan element Pallava-stila) i reljefnim pločama koje ilustriraju legende hinduske mitologije, Najveće dostignuće Pallava-skulpture je gigantski reljef, urezan u pećini morske obale, koji predstavlja silazak Gangesa s Himalaje, nedaleko Obalnog hrama. U tim prikazima odražava se dualizam indij. umjetnosti sastavljen od naturalizma životinjskog prikaza i koncepcije božanskih likova u skladu s principima kanonskih proporcija. Vitki oblici deva kreću se poput oblaka na vrhu kompozicije, dok su figure teških, zdepastih slonova dublje rezane, da bi izazvale duboke sjene. Drugi značajan reljef stila Pallava je Durgā, figura božice koja pripada najranijoj »klasičnoj« fazi drāviḍske umjetnosti; dinamična poza ruku kao da čini aureolu. Velika građevina Pallava-stila je i Kailāsanātha-hram u Kāñcīpuramu (Conjeevaram), vjerojatno iz 700. Sastoji se od cele-svetišta, trijema-maņḑapama i pravokutnog dvorišta koje okružuje čitav kompleks.<br /> Katovi piramidalnog tornja glavnog svetišta markirani su snažnim vijencima i kupolastim stūpīkama. Nasljednik Kailāsanātha hrama je Kailāsa — hram u Elūri (kailāsa<em> sveto brdo</em>, vječni Śivin stan). Posvetio ga je Śivi Krṣņa I (757—783) iz dinastije Rāṣţrkūṭa, koja je naslijedila Cāļukye u centralnoj Indiji. Taj veliki objekt je čitav isklesan iz pećine. Na 8 <em>m</em> visokom podnožju su cela i prostrani maņḍapam, koji se proširuje u transepte. U pročelju trijema, na glavnoj osi nalazi se svetište Śivinog bika Nandi. Oko hrama je izdubeno 5 manjih oltara-kapela. Vanjski ukras je najvećim dijelom »gavāksa«, a karakterističan je duboko rezan friz podnožja (lavovi i slonovi). Ostale skulpture iznose saivitske teme (saivizam — teistička sekta hinduizma) i epizode iz Rāmāyaņe, a naročito se ističe dramatična legenda Kailāse, koja odaje drāviḍsku maštu u najsnažnijim momentima umjetničke ekspresije. Slično reljefima Elūre, monumentalni saivitski Trimurti u Elephanti djeluje dramatski igrom svjetla i sjene. Tri glave rastu iz jedinstvene baze (Śiva, Aghora-Bhairava i Umā) u dubokoj niši, u neograničenoj i maglovitoj tami, koja potcrtava njihovu plastičnost.<br /> Veliko razdoblje drāviḍske arhitekture u južnoj Indiji doseže vrhunac za dinastije Coļa, vodeće političke sile od Gangesa do Ceylona i Burme. Vladar Rajarāja Veliki (985—1018) opisao je svoja osvajanja na bazi Śivinog hrama u Tanjoreu. To je divovski hram Rajrājeśvara, »klasično« djelo po svojoj monumentalnoj mirnoći. Na kvadratičnoj bazi s dubokim nišama božanstva diže se piramidalna struktura; na vrhu je monolit težak 80 tona. Hram je ustvari tek golemo uvećanje jednostavnog oblika indij. hrama: garbha griha—śikhara—maņḍapam. Pa ipak ravnoteža arhitektonske mase kao i podređivanje detalja potpunom obliku cjeline uključuju hram u Tanjoreu među najplemenitije kreacije drāvidskog hinduskog umijeća u arhitekturi. Coļa-arhitektura vršila je snažan utjecaj na arhitekturu jugoist. Azije. U skulpturi se osim kamena mnogo upotrebljava bronca, koja pruža veću slobodu izraza u pokretima plesača Śive.<br /> Posljednji napor hinduske Indije protiv islamskih osvajača predstavlja Vijayanāgar, »Grad Pobjede«; prema tradiciji utemeljili su ga na divljoj obali rijeke Kistnā izbjeglice pred islamom. Povezanost fortifikacija sa stjenovitim temeljima tako je uska, da je teško prepoznati gdje prestaju priroda a gdje počinje rad ljudskih ruku. Kad su Muhamedanci 1565 osvojili Vijayanāgar, metodički su ga razarali, pa je do danas preostao samo skelet nekadašnjih gradnja. Hram Vitthala (1513) imao je dva trijema s fantastično izrezbarenim stupovima. Vijayanāgar-stil skulpture zadržao se dugo nakon pada Grada Pobjede. Primjer tog »barbarskog gomilanja« je maņḍapam velikog hrama u Śrīranggamu iz XVII<em> st.</em><br /> Drāvidska arhitektura završava se za Nāyyak-dinastije. Predstavljaju je hram u Tiruvannamalaji i Veliki hram Madure, glavnoga grada. Golema dvorišta oko centralnog svetišta projektirana su, da bi velik broj ljudi mogao motriti procesije. Sva zdanja okružuju zidine i veličanstveni portali, gopurami, koji zasjenjuju i samo centralno svetište. Nov je element basen za ritualno umivanje, koji okružuju kolonade. Arhitekturu Madure drže »rokokoom« drāviḍske arhitekture.<br /> Velika grupa hramova, koju je podigla dinastija Hoyśala u Mysoreu (1050—1300) smatra se nekim srednjim tipom građevina, srodnih indo-arijskoj i drāviḍskoj tradiciji. Tipičan primjer je hram Keṣava s elementima stilskog razvoja i Sjevera i Juga; ima zvjezdolik tlocrt sa 3 svetišta oko centralne dvorane sa stupovima. Śikhara je nad svakom celom. Hram u Somnāthpuru (iz 1268) ima śikharu s jasno definiranim horizontalnim slojevima. Inkrustacija skulpture pokriva Hoyśala hramove od baze do vrha. Materijal od kojega su izvedene te građevine, ukrašene bogatom slikovitom dekoracijom, najčešće je kloritni škriljevac, finozrnati kamen, pogodniji za klesanje od pješčenjaka i granita, koji postaje vrlo tvrd kad je izložen zraku. Kod hrama u Halebīdu (1141—82) horizontalne zone su duboko izrezbarene povorkom slonova, nizom lavova, jahača, bogova i cvjetnih motiva. Ova suviše zrela hinduska skulptura pretače se u intenzivnom vitalitetu i neprekidnom ritmu te poput prirode u džungli uključuje u svoje motive čitav živi svijet.<br /> <strong>Južno-indijska bronca.</strong> Drāviḍska likovna umjetnost se najsnažnije predstavlja metalnom skulpturom razvijenom na tlu južne Indije kod naroda Tamila koji pripada hinduskoj religiji a posebno obožava Śivu.<br /> Za poze figura postojale su »mudre«, kultiviran jezik gesta, iz kojih su vjernici mogli čitati posebnu snagu i druge atribute prikazanog božanstva, a i ekstatična stanja i osjećanja, koja ta božanstva personificiraju. U XI<em> st.</em> vrlo je popularno prikazivanje Śivinih »božjih izabranika« i »učenika« (hinduski psalmisti u ekstazi vizije Śive). Osobitost je južnoindij. bronce elegantna vitkost i lakoća. I tu kao kod majstorskih djela Gupta, postoji savršen odnos između pokreta i smirenosti. Izvanredan primjerak XI ili XII<em> st. </em>je Pārvatī (Śivina žena). Produljeni ekstremiteti daju božanstvu izraz otmjenosti i dražesti. Statue najstrašnije indij. božice propadanja i smrti Kāli (»crna« preobrazba Pārvatī) demonskog su karaktera, naglašenih očiju i izbočenih zubi. Opet produljeni ekstremiteti i vitkost torza pružaju otmjenost sjedećoj figuri. vini kipovi su najpopularniji kao Naţarāja, Śiva-Bog Plesa, Śiva kao vječni tok energije svake materije, ritmična snaga Svemira, čija je svrha vječno stvaranje i zatim rušenje; to znači promjenu a ne uništenje. Sve su te skulpture savršeni simboli indij. umjetničkih težnja putem kanona više apsolutne nego ljudske ljepote i gotovo matematske jasnoće oblika. Premda su slivene u ljudski lik, apstraktno modelirane i ikonografski određene, one evociraju u vjerniku snage Svemira. Južnoindij. bronca nije jezik jednog vremena i mjesta, već je može razumjeti svaki nadahnuti čovjek.<br /> <strong>Slikarstvo razdoblja Hindu-dinastija.</strong> Premda su mnogi hramovi hinduske renesanse bili dekorirani zidnim slikama, ostaci su samo fragmentarni. Rijedak su primjer iz post-Gupta razdoblja zidne slike jainističkog hrama u Sittanavāsalu kraj Madrasa. Crtež im je pregledan, a linijske kompozicije prikazanih božanskih i životinjskih likova i biljnih motiva sugeriraju pokret. Tim jainističkim slikama blize su po dobi i stilskim obilježjima prvotne slike hrama Kailāsa u Elūri, dok gornji sloj slika tog hrama (s prijelaza iz XVIII u XIX<em> st.)</em> ima tek tragove Ajaṇṭā-tradicije. Zidne slike spilje Indra Sabhā u Elūri (XIX<em> st.),</em> naprotiv, direktni su kontinuitet te tradicije. Drugi je rijedak primjer starih slika u juž. Indiji ukras hrama Brideśvara u Tanjoreu. Figure su stila Coļa, pikturalni ekvivalent sjajnoj južnoindij. bronci. Ovim stilom, koji je rezultat pročišćenja tematike završava se autohtona indij. tradicija.<br /> U bengalskoj ravnici nema ostataka zidnog slikarstva, ali iluminacije rukopisa pružaju uvid u tip slikarstva koje je tu cvalo za Pāla-dinastije. Crtež im je fin, a linije uznemirene. Pāla-slikarstvo znači konačni razvoj »istočne škole«, dok konačnu evoluciju »zapadne škole« predstavlja jainističko slikarstvo Gujarāta. Iluminacije jainističkih rukopisa (npr. život Mahāvīre ili »Kalpa sūtra«) karakteristične su zbog svoje blistave boje.<br /> Indij. slikarstvo završava se »Rājput«-školom. To su radovi umjetnika na dvorovima prinčeva koji su vladali Rājputānom i područjima Himalaje od XVI do XIX <em>st. </em>a posve je oprečnog stila »modernom« stilu na dvorovima Velikih Mogula u isto vrijeme. Rājput-slikarstvo je tradicionalno; ono ilustrira indij. epiku ili herojske priče, obično je u malim formatima, a mnogi su primjeri očita redukcija tema koje su prvobitno ostvarene u zidnim slikama Ajante. Rājput-slikarstvo obično se dijeli u rani period (XVI i poč. XVII <em>st.)</em> i kasni period (1630—1925). Geografski se dijeli u Rajasthāni (Rājputāna i centralna Indija) i Pāhāri (Puñjāb i Garhwal). Pāhāri-grupa pripada mnogim školama, a obično se dijeli na rad umjetnika u Jammū i Kāngri.<br /> ISLAM I VELIKI MOGULI<br /> Islamski narodi provalili su u Indiju oko 1ooo, preplavili postepeno velika sjev. područja Indije, srušili dinastiju Pāla-Sena u Bengalu 1197, a 1526 su učvrstili mogulsko carstvo te postali vladajući snaga Indije do osvajačkih zahvata Francuza i Engleza u XVIII <em>st.</em> Oni su donijeli sa sobom dinamizam i snagu, koji su se asimilirali lokalnim oblicima umjetnosti. Tako je nastala islamska hinduska likovna umjetnost.<br /> Najviše dostignuće mogulske arhitekture je mauzolej Tāj Mahāl, sa čarobnom koncepcijom kubične strukture svoga korpusa, nad kojim se dižu jedna velika i četiri male kupole; smješten je na platformi sa četiri minareta usred bogatog tropskog vrta. Arhitektura ovog mauzoleja daje dojam lakoće i smirenosti. Ista misao koju odražavaju indij. stupe — sve materijalno postaje iluzija (līlā), voden mjehur zemaljske ništavosti — izražena je i u kupolama Tāj Mahāla. Materijal Tāj Mahāla je bijeli mramor, u koji je inkrustiran fini ornament skupocjenog kamenja, s natpisima nad lukovima i plitkim reljefom biljnog motiva, što suptilno modulira površinu. Mekana, difuzna rasvjeta dopire kroz prozore s rešetkom od mramora nad grobnicama Argiumand Mumtāz-Mahāl i šaha Jahāna. Šah Jahān i drugi muslimanski vladari preuzeli su mnoge hinduske nazore, premda su se držali islamske tradicije da ne prikazuju ljudski lik, osobito u mošeji ili u grobnici.<br /> Moguli su sa sobom doveli slikare, koji su bili odgojeni u perzij. školama. Njihova umjetnost, prožeta domaćim hinduskim elementima, formirala je temelj mogulskog slikarstva. Ono je istovremeno s Rājput-slikarstvom, ali se od njega bitno razlikuje po svom svjetovnom sadržaju (prikazi dvorskog života, noćnih scena, lova, životinja i cvijeća).<br /> CEYLON<br /> Budizam je bio misionarska religija. Iz Indije je oko ← 245 prodro na susjedni otok Ceylon i u jugoist. Aziju te je ostavio duboke tragove u umjetnosti tih područja.<br /> Ceylon je duže od Indije zadržao živu budističku tradiciju. O umjetnosti i arhitekturi ovog otoka obavještavaju tzv. Velike kronike Ceylona: »Mahāvaṁsa« (do IV<em> st.</em>) i »Culāvaṁsa« (do XVIII <em>st.</em>). Legenda o civilizaciji Ceylona postoji već u ← V <em>st.</em>, ali hist. podaci počinju tek od vladavine Devanāmpiyatije (← 247 do ← 207) iz dinastije Sinhalese; za njegove vlade je uveden budizam. Drugi sinhaleski vladar Duṭṭha Gāmani (← 101 do ← 77) poznat je pod nadimkom »Aśoka Ceylona« zbog svog zalaganja za širenje budizma. Centar uprave i umjetnosti bio je grad Anurudhapura, koji je nakon stalnih provala Tamila iz juž. Indije postao konačno u VIII<em> st.</em> njihovim plijenom. God. 781—1290 bila je metropola grad Poļannāruva na ist. strani otoka, čiji veliki period razvoja ide u vrijeme vlade Parākrama Bāhu I (1164—1197), posljednjeg značajnog vladara sinhaleske dinastije. U XV<em> st.</em> i Poļonnāruvu zauzimaju Tamili. Stare kulturne centre postepeno je prekrila džungla, pa su drevni hramovi i palače bili zaboravljeni u zelenilu prašuma sve do arheol. iskapanja u XIX<em> st.</em><br /> Sinhaleske velike stūpe ili dāgobe sastoje se od trostruke baze (trimala), kupole (aṇḍa) i nadgradnje (harmikā i yaṣṭi). Dāgobe Anurudhapure — Thūpārāma (← 244) i Ruanvęli (potpuno restaurirana) — imaju dimenzije najvećih egipat. piramida. Prvobitno su bile prekrivene posebnom bijelom žbukom. Sinhaleske budističke vihare tipičnog su pravokutnog tlocrta, posjeduju jedan ulaz na dužoj strani i stupove tzv. »ceylonskog stupovnog reda«; ovi imaju oblik kvadratičnog ili oktogonalnog trupca, koji na vrhu ima vijenac s lavljim glavama te lotos-kapitele s vrpcom yakṣa-karijatida. Od palače kralja Duṭṭha Gāmanija ostala je samo osnova od 1600 granitnih stupova, ali Mahavaṁsa izvješćuje, da je to bila deveterokatnica drvene konstrukcije s ukrasima od skupocjenog kamenja i ebanovine, te s bakrenim krovom.<br /> Povezanost najranije sinhaleske i kasne Āndhra-ere vidljiva je u skulpturalnim fragmentima iz II i III <em>st.</em> na ceylonskim žrtvenicima dāgoba, wahalkadama. Brojni prikazi Budhe na bazi dāgobe Ruanvęli arhaično su kruti, što je uzrokovao zrnati kamen koji nije dozvoljavao finu obradbu. Brončani primjeri Budha i reljefi stražara — dvārpāla (čest motiv skulpture) — podsjećaju po elegantnim proporcijama na Amarāvatī-stil, a po nekim detaljima blizi su čak i prikazima iz doba Gupta. Stalnu vezu Ceylona s jugoist. Indijom pokazuju i karakteristični kameni nadvratnici, mjesečevi kamenovi, čiji glavni dekor (životinjske glave) slični aśokanskim stupovima Sārnātha, a ostali ukras mauryjskoj stūpi Sāñcīja.<br /> Slikarstvo Ceylona iz istog je doba kao i arhitektura i skulptura, ali nije preostalo primjera starijih od VI<em> st.</em> Robustna snaga crteža i boje podsjeća na Āndhra-slikarstvo, ali je po prikazanim ljudskim tipovima specifično ceylonsko. Zidne slike u Sīgiriyi (možda V—VI<em> st.</em>) iz istog su vremena kao i slike u Ajanti, ali se po stilu i skladu boja od njih sasvim razlikuju.<br /> Najznačajnija grupa kasnijih arhitektonskih spomenika, u novom centru Poļonnāruvi, povezana je uz vladavinu Nissańka Malla (1198—1207). To je grupa hramova i vihāra, smještenih na tzv. »Velikom Kvadratu«, gdje je vjerojatno nekad bilo središte grada. Ta se arhitektura ubraja među najljepše u čitavom indij. svijetu (Haţa-dā-gē, Waţa-dā-gē, Thūpārāma, Nissanka Malla Maņḑapaya, Sat Mahal Pāsāda). Hinduski hramovi (Śiva-Devāle) u prašumama Poļonnāruve vjerojatno su nastali za vrijeme okupacije Coļa u XI<em> st. </em>Te su gradnje konstruirane od masivnih tesanika, a unutrašnjost je dekorirana serijom niša i pilastara, koji bez sumnje vuku korijen iz radionica u Tanjoreu. U ruševinama hinduskih hramova Ceylona nađeni su kipovi, koji se mogu usporediti s najfinijim izrađevinama od bronce hinduske renesanse (npr. Naṭarāja), sa čudesnom radijacijom unutarnjeg života i ravnotežom pokreta kakva dolazi do izražaja kod južnoindijske bronce. Ceylon je preko 1500 godina zadržao snagu izraza i poseban ukus u arhitekturi, skulpturi i slikarstvu, te kreativnu integraciju koja je jedva mogla biti premašena bilo gdje u budističkom svijetu. Najveća djela imaju »klasičnu« kvalitetu savršeno izražene ravnoteže i vrhunskog tehničkog dostignuća.<tab>S. Gv.</tab><br /> UMETNOST XIX I XX VEKA<br /> Likovna umetnost XIX<em> v.</em> predstavlja — napose u arhitekturi — punu dekadenciju po svojim neadekvatnim i iživelim oblicima. Stil je zgrada Delhija, Āgre, Lucknowa, Benaresa i mnogih drugih gradova kontaminacija eklektičke tradicije i izvesnih forma evr. arhitekture. — Vajarstvo je kroz to vreme životarilo po selima, manastirima i dvorovima maharadža, ostvarujući dela zanatski nevešta, a idejno gotovo sasvim dezorijentisana i uvela.<br /> Slikarstvo je možda najvrednije što XIX<em> v.</em> stvara u indij. umetnosti, premda su i tu katkad suviše naglašeni elementi degeneracije. Kada je zamrlo veliko zidno slikarstvo pećina Ajaņṭe, Bāgha i dr., počeli su sve više da se ističu minijatura i tempera-slikarstvo, negovano u nizu provincijskih škola, neujednačenih umetničkih vrednosti. Najznačajnije je slikarstvo koje je stvarano u pokrajini Rājputāni (tzv. radžastansko slikarstvo). Svoje prve početke beleži ovo slikarstvo već u XII<em> v.</em> a njegov kraj predstavlja prva decenija XX<em> v.</em> Jedan ogranak radžastanskog slikarstva je škola u Kānggri. Počinje u XVIII<em> v.,</em> u kome doživljava i svoje zlatno doba. U XIX <em>v.</em> polako opada, da bi prvih godina XX<em> v.</em> sasvim nestalo. Iz niza umetnički beznačajnih lokalnih škola po mnogim provincijama izdvaja se Pahāri-slikarstvo, stvarano u severoindij. i pothimalajskim predelima, u koje se uključuje često i slikarstvo Kānggre. — Umetnost Kānggre je vizuelni izraz kulturnih pokreta u toku istorije Indije. Pored toga što je ona spiritualno i literarno oživljavanje hinduizma, u njoj ima i elemenata one umetnosti koju su sobom donosili različni osvajači, specijalno Moguli. — Osnovni je motiv Kānggra-slikarstva ljubav prema ženi, božanstvima, različnim filozofskim idejama i najzad univerzalna ljubav prema čoveku i lepoti njegovog tela. Prožeto je lirizmom, puno je oblika, sa naglašenim erotskim elementima. Osim toga pokazuje puni smisao za lepotu prirode: pejzaži i simbolični opisi godišnjih doba. Bogato su zastupljene teme staroindij. epova, specijalno epa<em> Gita Govinde</em>, u kome se opširno priča o ljubavi Kŗṣṇe i Rādhe, u obliku lik. pastoralne drame (mistično kolo pastira, gopî, uokolo Kŗṣṇe). — Tehnika Kānggra-slikarstva je raznovrsna; važnost oblika naglašena je veličinom figura, koje su u apsolutnoj disproporciji sa okvirom slike; arhitekturom i pejzažom. Kolorit je reprezentativan i briljantan, naročito na radovima iz samog poč. XIX<em> v.</em> Boje inkarnata ponavljaju uzore kasnijeg Ajanta-slikarstva: on je dat u maslinastim i ljubičastim prelivima kod muških figura božanstava, kraljeva i prinčeva, dok figure žena i drugih učesnika scene imaju prirodnu boju koja se kreće od bele i ružičaste do svih nijansa mrke boje. Odeća i nakit predstavljenih figura daju bogatstvo i raznolikost kolora. Glavni su predstavnici slikarstva Kānggra-škole<em> Mola Răm Kumarasv</em>ā<em>mi</em> (1760 — 1833) a u XIX <em>v</em>. Mānaku i Caitu.<br /> Dvadeseti vek doneo je Indiji snažan uticaj Evrope. Ceo niz lik. stvaralaca počeo je da prikazuje indij. život i misao na evr. način (naturalizmom, romantizmom, eklekticizmom i pseudonaturalizmom). — Ekspresionizam i apstraktni lik. pravci nisu strani Indijcima. Klasična dela indij. plastike govore da su njihovi umetnici radili po koncepcijama jedne vrste ekspresivnog naturalizma, a bogati njen simbolizam snažno upućuje na apstrakciju. — Indij. skulptori i slikari postepeno prilaze novim oblicima, spajajući sopstvene narodne tradicije sa čitavom skalom umetničkih stilova Evrope XVIII, XIX i XX<em> v.</em> Tako na primer: <em>Satiś Gujr</em>ā<em>l</em> zastupa neku vrstu socijalističkog realizma,<em> Santoś </em>uzima staroindij. teme (npr. prikaz Nayke) obrađujući ih na način i sredstvima modernog slikarstva, a slikar<em> Bhatt</em> neobično studiozno prilazi problemima oblika.<br /> Indij. slikarstvo XX<em> v.</em> doživljava renesansu. Bengal, pored niza drugih pokrajina, daje desetak značajnih imena, od kojih trojica pripadaju porodici<em> Tagore.</em> Sva trojica su pioniri novih stremljenja. Svojim pikturalnim stvaralaštvom naglašavaju i osnove stare dobre indij. tradicije. <em>Gaganendra N</em>ā<em>th Tagore</em> (1867— 1938), najznačajniji umetnik starije generacije, odlikuje se živom maštom, razvijenim smislom za humor i stoji pod snažnim uticajem savremenog franc. slikarstva, pre svega Cézannea. <em>Abanindra N</em>ā<em>th</em> (1871—1951) te filozof i pesnik<em> Rabindra N</em>ā<em>th </em>(1861—1941) svojim delima stupaju u središte indij. Kulturnog života. U svom likovnom stvaralaštvu ističu nacionalnu samostalnost i tradiciju hinduske umetnosti te počinju trezveno i realno da gledaju na nove pojave u lik. životu Zapada.<br /> Dok u stvaralaštvu trojice umetnika iz porodice Tagore ima dosta kozmopolitskih elemenata, grupa nešto mladih slikara (medu njima je i<em> Nandalal Bose</em>, 1883—) prikazuje jedan bitno indij. svet. Bogovi i boginje purāṇskih mitova, istorijske legende, epizode iz epova ili Kavyasa (poetskih dela) čine glavni deo njihovih tema. <em>Jamini Roy</em> (1887—), najpopularniji savremeni indij. umetnik, traži inspiraciju u naivnom simbolizmu narodne umetnosti. <em>Sarada Ukil</em> (1891—1940) obraća se mitologiji i herojskom dobu indij. prošlosti, On raspolaže virtuoznom tehnikom. I <em>Kśītindra N</em>ā<em>th Majumdāra</em> (1891—) razgrće patinu drevnosti. <em>Devi Prasād Roy Chowdhury</em> (1898—), iako poglavito slikar, dao je i nekoliko izvanrednih skulptura. Naglašena vitalnost i senzibilnost osnovne su karakteristike njegove umetnosti. Uticaj Devi Prasād Roya na mlade indij. umetnike Juga neobično je snažan. — Grupi velikih majstora savremene indij. umetnosti pripada jedna žena: <em>Amrita Ṣer-Gil </em>(1913<em>— </em>1941), po ocu Indijka a po majci Mađarica. U Indiji je radila svega oko 5 godina, ali je ostavila za sobom značajnu kolekciju slika (danas u Nacionalnoj galeriji moderne umetnosti u New-Delhiju). I ona je bila pod snažnim uticajem izrazito lirske intonacije mogulskog slikarstva Kānggre i velikih dela škole Basohli. Živi tonovi Amritine čiste boje deluju impresivno. Svoje indij. teme prožela je elementima evr. slikarstva; one odišu mladošću i ljubavlju prema životu.<br /> U najnovije vreme indij. slikarstvo opet preživljava jednu specifičnu vrstu krize, koja je izazvana više puritanstvom sredine nego traženjem novih putova. Mnogi umetnici ugledaju se na uzore prošlih vekova, nastojeći produžiti specifičnosti celoga toka indijske umetnosti, njihova dela ostaju čvrsto vezana kako za tradiciju tako i za indij. tlo. Na primer bombajski umetnik <em>Aqbar Padamsee</em> bogati svoje slikarstvo erotičnim scenama Khajurāho-skulptura iz XI, XII i XIII<em> v.,</em> a akademski realizam postaje privlačan za mlade generacije umetnika, naročito onih koji se nisu sasvim priklonili čistoj apstraktnoj umetnosti.<tab>V. Vuč.</tab><br /> LIT.: Opća djela:<em> V. A. Smith,</em> A history of fine arts in India and Ceylon, Oxford 1911. — <em>G. Jouveau-Dubreuil,</em> Archéologie du Sud de l’Inde, Paris 1914 — <em>E. B. Havell,</em> The ancient and medieval architecture of India, London 1915. — <em>E. Diez,</em> Die Kunst, Indiens, HdKW, Wildpark-Potsdam. — <em>A. Coomaraswamy,</em> History of Indian and Indonesian art, London 1927. — <em>P. Masson-Oursel, H. Willman-Grabowska</em> i <em>Ph. Stern</em>, L’Inde antique et la civillisation indienne, Paris 1933. —<em>L. Renou, J. Filliozat, P. Meile, A.-M. Ensoul</em> i <em>L. Silburn, </em>L’Inde classique, Paris 1947—49. — <em>R. Grousset,</em> Les civilisations de l’Orient, Paris 1949.<br /> Prethistorija i protohistorija:<em> J. Marshall</em>, Mohenjo-daro and the Indus civilization, London 1931. — <em>E. Mackay,</em> The Indus civilization, London 1935.<br /> Počeci indijske umjetnosti: <em>J. Fergusson</em> i <em>J. Burgess</em>, The cave-temples of India, London 1880. — <em>A. Grünwedel</em>, Buddhistische Kunst in Indien, Berlin 1900. — <em>J. Marshall</em>, A guide to Taxila, Calcutta 1908. — <em>L. Bachhofer</em>, Early Indian sculpture, I—II, Paris 1929. — <em>A. Coomaraswamy</em>, La sculpture de Bodh-Gayâ, Ars asiatica, 1935, 18. — <em>A. Foucher</em> i <em>J. Marshall</em>, The monuments of Sāñchi, I—III, Calcutta 1940.<br /> Stilovi prelaznog doba: <em>A. Foucher</em>, L’art gréco-boudhique du Gandhara, I—III, Paris 1905—22. — <em>J .-Ph. Vogel</em>, La sculpture de Mathurā, Ars asiatica, 1930. 15. — <em>Sivaramamurti,</em> Amarāvati sculptures in the Madras Government Museum, Bulletin Madras Government Mus., 1942, 4.<br /> Stilovi Gupta, Post-Gupta i Pāla-Sena: <em>T. A. Gapinatha Rao</em>, Elements of Hindu iconography, I—IV, Madras 1914—16. — <em>V. A. Smith</em>, Indian sculpture of the Gupta-period, A. D. 300—650, Ostasiatische Zeitschrift, 1914, I. — <em>Coomaraswamy,</em> Mediaeval Sinhalese art, Broad Compden 1915. — <em>A. Tagore, </em>Art et anatomie hindous, Paris 1921. — <em>A. Coomaraswamy, E. B. Havell</em> i <em>V. Goloubeff</em>, Sculptures civaïtes, Ars asiatica, 1921, 3. — <em>A. Tagore,</em> Sandanga ou les Six canons de la peinture hindoue, Paris 1922. — <em>S</em>. <em>Kramrisch,</em> Vishnudharmottaram. A Treatise on Indian Painting, Calcutta 1924. —<em> Ista,</em> Die figurale Plastik der Gupta-Zeit, Wiener Beiträge zur Kunst- und Kulturgeschichte Asiens, 1930, 5. — <em>Yazdani,</em> Ajanta, I—III, Hyderabad 1930—46. — <em>R. D. Banerji,</em> Eastern Indian school of Mediaeval sculpture, Archaeological Survey of India, 1933, 47.<br /> Poslije godine 1000: <em>V. A. Smith,</em> Architecture and sculpture in Mysore: the Hoysala style, Indian antiquary, 1873, 2. — <em>T. X. Mukharji,</em> Art manufactures of India, Calcutta 1888. — O.<em> C. Gangoly</em>, South Indian bronzes, Calcutta 1915. — <em>C. S. Clarke</em>, Indian drawings: thirty Mogul paintings of the School of Jahangir, London 1922. — <em>H. Cousens</em>, Architectural Antiquities of Western India, London 1926. —<em> Isti,</em> Chalukyan architecture of the Kanarese districts, Calcuta 1926. — <em>P. Brown,</em> Indian painting, Calcutta—London 1927. — <em>I. Stchoukine, </em>La peinture indienne à l’époque des Grands Moghols, Paris 1929. — <em>A. Coomaraswamy,</em> Arts et métiers de I’Inde et Ceylon, Paris 1929. —<em> Bose,</em> Canons of Orissan architecture, Calcutta 1932. — <em>Gravely</em> i <em>Ramachandran,</em> The three main styles of temple architecture recognized by the Silpa-Sastras, Bulletin Madras Government Mus., 1934, III, 1. —<em> N. Brown,</em> A descriptive and illustrated catalogue, Miniature of the Jaina Kalpasutra, Washington 1934. — <em>S. Kramrisch,</em> A survey of painting in the Deccan, London 1937.<br /> XIX i XX<em> v.: E. B. Havell,</em> Indian sculpture and painting, London 1908. — <em>F. R. Martin,</em> Miniature painting and painters of Persia, India and Turkey, London 1912. — <em>G. Sanderson</em> i <em>T. Begg,</em> Types of modern Indian building, 1913. — <em>A. K. Coomaraswamy,</em> Rajput painting, I—II, Oxford 1916. — <em>H. Goetz, </em>Studien zur Rajputen Malerei, Ostasiatische Zeitschrift, 1922—24, 10—12. — <em>Isti,</em> Indische Miniaturen im Münchener Völkerkunde-Museum, Münchener Jahrbuch der bildenden Kunst, 1923, XIII, 2. —<em> N. C. Mehta,</em> Studies in Indian painting, Bombay 1926. — <em>O</em>.<em> C. Gangoly,</em> Masterpieces of Rajput painting, Calcutta 1927. — <em>A. K. Coomaraswamy,</em> Catalogue of the Indian collections in the Museum of Fine Arts, Boston. 5. Rajput painting, 1926; 6. Mughal painting, 1930. — <em>V. Raghavan,</em> Some Sanskrit texts on painting, Indian historical Quarterly, 1933, 9. — <em>A. K. Coomaraswamy,</em> Technique and theory in Indian painting, Technical Studies, 1934, 3. — <em>H. Goetz,</em> Geschichte der indischen Miniaturmalerei, Berlin 1934. —<em> Isti,</em> Notes on some schools of Rajput painting, Journal of the Indian Society of Oriental Art, 1937, 5. — <em>E. Kühnel,</em> Indische Miniaturen aus dem Besitz der Staatlichen Museen zu Berlin, Berlin, 1937. — <em>S</em>. <em>Kramrisch,</em> A survey of painting in the Deccan, London 1937. — <em>Amokerjee, </em>The folk-art of Bengal, Calcutta 1939. — <em>H. Goetz,</em> The coming of Muslim cultural influence in the Panjab Himalaya, Leyden 1948 (Festschrift Vogel). — <em>B.</em> <em>Gray,</em> Rajput painting, London 1948. — <em>H. Goetz,</em> The Marwar school of Rajput painting, Bulletin of the Baroda State Museum, 1949, 5. — <em>M. Chandra, </em>Jain miniature painting from Western India, Ahmedabad 1949. — Indian Art through Ages, The publications of the Division ministry of Information and Broadcasting Government India, 1951. — <em>Krishna Chaitanya,</em> The art of Basub Tagore, New Delhi 1951. — <em>W. G. Archer,</em> Indian painting in the Punjab hills, London 1952. — <em>G. Venkatachalam,</em> Contemporary Indian painters, Bombay 1953. — <em>P. R. Ramachandra Rao,</em> Modern Indian painting, Madras 1953. — <em>P. R. Ramachandra Rao,</em> Modern Indian painting, Madras 1953. — <em>M. S. Randhawa,</em> Kangra Valley Painting, Bombay 1954. — <em>J. Irwin,</em> A study in Indo-European influences, London 1955. — <em>M. S. Randhawa,</em> Paintings from Nalagarh, I—II, Lalit Kala, 1955—56. —<em> Isti,</em> The Krishna legend, New Delhi, 1956. — <em>W. Durant,</em> Das Vermächtnis des Ostens, II, Bern 1956. — <em>S</em>. <em>Gunasinghe,</em> La technique de la peinture indienne d’après les textes du silpa, Paris 1957.<br /> <em>VIDI PRILOG</em>",2,indija.pdf,
ISLAMSKA UMJETNOST,10,"<strong>ISLAMSKA UMJETNOST. </strong>Islam je monoteistička religija, nastala u VII <em>st.</em> na poluotoku Arabiji, odakle se naglo proširila na zapad do Atlantskog oceana, na istok do Kine i Indonezije, na sjever do Urala i na jug do Madagaskara. Osnivač religije je Muhamed iz plemena Kurejš iz Meke, čije se učenje nadovezuje na Stari zavjet i kršćanstvo, tretirajući nauku Mojsijevu, Kristovu i svoju kao jedinstvenu božansku istinu koju je jedini bog <em>(Allah) </em>prema stepenu razvoja čovječanstva, u raznim vremenima, objavljivao preko svojih poslanika. Pored sebe, Krista i Mojsija, u božje poslanike ubraja Muhamed i većinu biblijskih proroka. Pojavu islama izazvala su socijalna previranja na periferiji nekadašnje Rimske imperije, a odrazila su se u potrebi smjenjivanja rodovske oligarhije arapskih plemena; tako islam prvenstveno predstavlja državotvorni sistem koji ne samo da okuplja ta plemena, već i u kratkom vremenu stvara golemu imperiju.<br /> Islam propovijeda jednakost među ljudima, negirajući nacionalne, klasne i rasne razlike, no pri tom ipak tolerira ropstvo, uključujući elemente fatizma i predestinacije, iako ne u potpunosti. Uvodi niz socijalnih obaveza za pojedince, regulira porodične i društvene odnose, dopušta poligamiju uz stanovita ograničenja.<br /> U prvim stoljećima nosioci su islama Arapi koji razvijaju visoku materijalnu i duhovnu kulturu; njeni su glavni centri Cordoba i Granada u Španiji te Bagdad, Kairo i Damask na Bliskom Istoku. Cvjeta matematika, astronomija, medicina, književnost, a od umjetničkih djelatnosti naročito umjetnički zanati i arhitektura, dok se slikarstvo i skulptura — zbog izričite zabrane prikazivanja ljudskog lika u najvećem dijelu islama — svode uglavnom na područje dekorativne ornamentike.<br /> Unutarnje suprotnosti dovode do slabljenja, raspadanja i propasti islam. imperija, naročito poslije provale Mongola s istoka i potiskivanja Maura iz Španije. Vodstvo preuzimaju Turci, Seldžuci, pa Osmanlije. Zbog prerastanja društvenog uređenja od antičko-robovlasničkog u feudalno, kao i zbog ekonomske iscrpenosti glavnine naroda islama, ideologija nema više snage da ide u korak s vremenom, te iako će Turci sve do kraja XVII <em>st.</em> ugrožavati Evropu, propast je bila nezadrživa. U toj destrukciji potpuno se gubi državotvorna komponenta islama, a ostaje samo misaono-religiozna. Val nacionalnog buđenja i borbe protiv kolonijalizma u novije doba rezultirali su stvaranjem niza današnjih država s muslimanskim stanovništvom, ali sa relativno malim utjecajem islama kao ideologije na organizaciju države.<br /> U jugosl. krajeve islam je došao zajedno s Turcima. Čini se da su bogumili u Bosni lako prihvatili novu religiju, bilo zato što su u njoj našli neke zajedničke komponente sa svojim učenjem, bilo pak da zadrže stare i dobiju nove povlastice. Prihvatanjem anacionalnog islam. naučanja oni se izjednačuju s Turcima, pa se pojedinci probijaju do najviših društvenih položaja. Ujedno se s prihvatanjem islama stvara pogodno tlo za prodiranje islam. kulturnih utjecaja, islam. turske arhitekture, umjetničkih zanata, književnosti i drugih tekovina ove civilizacije. Prodiranja su bila toliko jaka da se i danas osjećaju i kod neislamiziranog stanovništva Balkana. Međutim, ovdje na sudaru s evr. kršćanskom kulturom ona gotovo nikad nisu bez natruhe suprotnih kulturnih stremljenja.<tab>Dž. Č.</tab><br /> <strong>Arhitektura i dekoracija.</strong> Islamska umjetnost predstavlja specifičnu manifestaciju stvaralaštva koju su u njegovu početnom razdoblju formirala arapska plemena nastanjena na zap. dijelu Arapskoga poluotoka. Ova plemena, zahvaćena previranjima uzrokovanim ekonomskom krizom zaoštrenom naročito na prijelazu iz VI u VII<em> v.,</em> razvijaju u poč. VII<em> v.</em> novu dinamičnu ideologiju religioznoga karaktera — islam.<br /> Nova religija i arap. jezik Kur’ana ujedinjuju mnogobrojne narode različitih jezika i kulture. Kad su arap. osvajači došli u doticaj s narodima bogate umjetničke tradicije, nisu još imali potpuno stilski definiranu vlastitu umjetnost. Perzijskosasanidska umjetnost u Aziji, a u Sredozemlju helenistička umjetnička tradicija i umjetnost Bizanta, pružaju temelje i daju pobude za daljnji razvoj islam. umjetnosti. Kako islam, religija prožima u potpunosti sve oblike života, tako i islam, umjetnost ima prvenstveno vjerski karakter. Osnova islam, religije sadržana je u poimanju božanstva: Alah je čisti duh, on se ne može zamisliti niti predstaviti bilo kakvom crtom zajedničkom ljudima ili drugim živim bićima. Ovakvo shvatanje, kao reakcija na ranije arap. idolopoklonstvo i na hrišćansko božansko Trojstvo, imalo je dalekosežan uticaj na islam. umjetnost. Zabrana likovnog predstavljanja božanstva i prirode, koja je proizašla iz tog shvatanja, dala je islam. slikarstvu i skulpturi čistu dekorativnu funkciju. Ovu funkciju preuzimaju dijelom i epigrafi, ispisani citati, većinom iz Kur’ana; tako se vanredno razvila umjetnost dekorativnog pisma, koje postaje sastavni dio dekoracije uopšte, pa tako i dekoracije sakralne i profane arhitekture.<br /> Za islam. umjetnost imala su veliko značenje i dva vjerska propisa: svakodnevna molitva i hodočašće u Meku. Iako za molitvu nije neophodna posebna prostorija, preporučuju se zajedničke molitve, naročito petkom u podne. Gradeći svoje bogomolje prilagođene kultu, islam se koristi elementima prve Muhamedove bogomolje u Medini (622) te prostornim i konstruktivnim rješenjima hrišćanskih crkava. Mošeja, džamija, postaje polazna tačka nove islam. umjetnosti.<br /> Dvorac kalifa, pored mošeja, važan je arhitektonski tip islam. umjetnosti. Islam. vladar, u čijim je rukama sva politička i vjerska vlast, prvi je poručilac umjetničkih djela; on gradi velike mošeje, mauzoleje, medrese i dvorce.<br /> Topla klima u najvećem dijelu carstva uvjetuje u arhitekturi izgradnju unutarnjih dvorišta, na koja su orijentisane prostorije (često bez zidova prema njima), tako da u ovoj dispoziciji dvorište postaje najvažniji prostor građevine. Voda, dragocjenost i sinonim životnog obilja u suhim krajevima u kojima se ova umjetnost razvila, postaje više nego u svima ranijim i kasnijim arhitekturama sastavni dio svakog arhitektonskog ansambla. Tako su klimatski uslovi, vjera i ranija arhitektonska rješenja na ovom području dali poseban karakter novoj islam. arhitekturi.<br /> U ukrašavanju arhitekture sirijski biljni ornament, rezan u kamen, poslužio je za stvaranje ukrasa arabeske, a opločenje fajansnom oblogom, naslijeđeno od sasanidske arhitekture, dalo je osnovu za slikarsko tretiranje zidnih ploha u vidu polihromne dekoracije.<br /> Hodočasteći u Meku, sakupljaju se tamo vjernici iz svih krajeva carstva; sumiraju se iskustva, upoznavaju se, ocjenjuju i prenose realizacije — stvara se jedinstven duh čitave islamske umjetnosti.<br /> Zbog golemog prostranstva Islamskog carstva i ranijih raznih umjetničkih tradicija, u islam. umjetnosti postoje znatne razlike. Usvojena je podjela na regionalne stilski uvjetovane škole:<em> sirijsko-egipatsku; magrepsku</em> (sjev. Afrika, Španija i Sicilija);<em> perzijsku</em> (Iran i Mezopotamija);<em> tursku; indijsku.</em> Ovakva teritorijalna podjela nije najsretnija, jer su umjetnički uticaji između pojedinih pokrajina kroz istoriju veoma promjenljivi, a neke od ovih škola gube u toku određenih perioda i vlastitu umjetničku fizionomiju. Bolji pregled islam. umjetnosti pruža vremenska podjela, odnosno podjela prema istor. događajima, koji uslovljavaju i promjene u umjetnosti. U trajanju od gotovo trinaest vjekova mogu se uočiti četiri glavna perioda, kojima daju obilježja velike političke promjene: jedinstvena Islamska država (od pol. VII do kraja IX<em> v.</em>); raspad jedinstvene Islamske države (X—XII<em> v.</em>); nasljednici triju kalifata (XIII, XIV i XV<em> v.</em>); Novi vijek — Safavidi u Iranu, Moguli u Indiji, Osmansko carstvo.<br /> <em>JEDINSTVENA ISLAMSKA DRŽAVA.</em> Ovaj period traje od pol. VII<em> v.</em> do kraja IX<em> v.</em> Do sredine VIII<em> v.</em> stvoreno je golemo Islamsko carstvo koje u Aziji obuhvata Siriju, Mezopotamiju i Iran, a od Sredozemnog mora stvara gotovo islam. jezero uokvireno s istoka, juga i zapada novoosvojenim zemljama sjev. Afrike, Egipta i Španije. Vrhovni vjerski i politički poglavar je kalif. Prva prijestolnica je Medina; omejidska dinastija prenosi je u Damask (660), a abasidska u Bagdad (762). I. u. rada se za vrijeme Omejida; odredeniju fizionomiju dobiva u doba Abasida pod uticajima helenističke i vizant. umjetnosti u Sredozemlju i sasanidske umjetnosti u Perziji.<br /> Mošeja<em> Kupola na Stijeni </em>(<em>Qubbet-el-Sakrah,</em> 691) u Jeruzalemu i mošeja<em> El-Aqsa</em> u istom gradu (kraj VII ili poč. VIII<em> v.</em>) još su helenističko-vizant. građevine. Prva uspjela islam. arhitektonska realizacija je<em> Velika mošeja</em> u Damasku (705), uzor mnogim mošejama u Siriji. Usvajajući shemu prve Muhamedove mošeje u Medini, ona je po svojoj koncepciji molitvenog prostora (trobrodna bazilika) još pod neposrednim uticajem srušene helenističke bazilike sv. Ivana Krstitelja iz IV<em> v.</em> (koja je stajala na istome mjestu), a po dekoraciji — mozaik na zlatnoj podlozi — pod uticajem je vizant. umjetnosti.<br /> Uz stabilizaciju originalnih tipova sakralne arhitekture pojavljuje se u to doba i izgradnja objekata profane namjene, i to u prvom redu vladarskih dvoraca. Među najstarije mogu se ubrojiti: dvorac <em>Qosaїr </em><em>Amra</em> izgrađen istočno od Jordana za kalifa El Valida I (između 711 i 715), kod kojega se još naziru ostaci uticaja rim. načina građenja (konstrukcija kupatila-terma); dvorac <em>Qasr </em><em>el-Haїr</em> sjeveroist. od Palmire, koji počinje graditi vladar iz dinastije Omejida Hichâm (728) kao tip utvrđenog dvorca okruženog polukružnim kulama, te dvorac <em>Qasr et-Tûba</em> izgrađen istočno od Mrtvoga mora za vladanja El Valida II. Prema novijim rezultatima istraživanja pretpostavlja se da dvorac <em>Mšata</em> (sjeveroist. od Mrtvoga mora), datiran ranije u predislam. periodu, potiče iz vremena omejidskog kalifa El Valida II (734—744). To je bilo kvadratno utvrđenje (stranica 144 <em>m</em>) kod kojega sredinu, u smjeru jug-sjever, zapremaju dvije grupe prostorija odijeljene dvorištem. Sjev. grupa, sa trikonhalnim završetkom trobrodnog bazilikalnog prostora, kakav se susreće u nekim vizant. provincijama, napose u sjev. Africi, upućuje na mogućnost saradnje koptskih arhitekata. Za razvoj islam, umjetnosti od najvećeg je značenja njena spoljna dekoracija kamenog reljefa; dominiraju biljni ukras sa spletenim stilizovanim lišćem vinove loze, medaljoni, te stilizovane životinjske, čak i ljudske figure, kentauri i sfinge. Dekoracija nosi pečat helenističke kulture, dok opšta kompozicija i tretman nekih figura ukazuju na sasanidsku umjetničku tradiciju. Ova će tradicija doći do potpunog izražaja u doba vladavine Abasidâ, nasljednika kraljeva iz palate u Ktezifonu na Tigrisu. Građevine su Omejidâ, poput sirijskih helenističkih, izgrađene od pomno obrađena kamena; Abasidi nastavljaju sasanidski način građenja opekom i preuzimaju sa palate u Ktezifonu elemenat <em>ivāna </em>(<em>iwān, liwān,</em> zasvođen prostor omeđen sa tri strane zidovima, a sa četvrte otvoren). <em>Velika mošeja</em> u Samarri (852) i <em>Velika mošeja</em> u Abu Dolafu, izvedene od opeke, nastavljaju sasanidski način građenja; to naročito dolazi do izražaja kod njihovih minareta sa spiralnim vanjskim stepeništem; oni podsjećaju na perzijske tornjeve posvećene kultu vatre. Minareti Omejida kvadratična su tlocrta poput crkvenih zvonika sirijske ranohrišćanske arhitekture.<br /> Brojne palate Abasida, kakve su bile izgrađene u Okhajdiru, u Samarri (među kojima je pal. <em>Jusaq el-Hqānī,</em> nazvana i Arapski Ktezifon) i u Balkuvari, oslanjajući se na sasanidsku palatu u Ktezifonu, primjenjuju ivāne kao glavne arhitektonske akcente. Njihova je dekoracija vrlo bogata: sadreni bareljefi na zidovima, obrađeni okviri vrata, frizovi i drveni rezbareni i obojeni stropovi, slike na zidovima, mozaik i fajansna obloga. U ovoj dekoraciji mogu se uočiti tri stila, s manjim razlikama; sva tri podsjećaju na helenističke dekoracije primijenjene ranije u Jeruzalemu i na dvorcu Mšata.<br /> U Egiptu prevladava do sredine VIII <em>v.</em> uticaj Damaska. <em>El Amrova mošeja</em> u Fustātu (Kairo), iz 642, oslanja se na Veliku mošeju u Damasku. <em>Mošeja Ibn Tūlūna</em> (879), jedan od najljepših spomenika Kaira, inspirisana je arhitekturom Samarre. Umjetnost vazalne pokrajinske dinastije Tūlūnida u Egiptu ogranak je islam. umjetnosti Mezopotamije, odnosno Bagdada, kako u arhitekturi tako i u drvorezbarstvu, fajansi i tkaninama.<br /> U sjev. Africi, u području današnjeg Tunisa, vojskovođa Sidi-Oqba osniva 670 grad Kairuan i udara temelje <em>Velikoj mošeji.</em> Tuniska dinastija Aglabida ima velike zasluge za ovaj rani period islam. umjetnosti. Velika mošeja se u nekoliko navrata proširuje; oko prve pol. XI <em>v.</em> dobiva današnji izgled. Široko koncipirana oko prostranoga unutarnjega dvorišta, sa dvije kupole nad molitvenim prostorom i monumentalnim trijemovima, ona ide u red najvećih islam. arhitektonskih ostvarenja svoga doba. Iako su uočljivi brojni uticaji u dispoziciji glavnoga molitvenog prostora, kao i u dekoraciji, građevina ipak nije eklektično djelo.<br /> Na sjeveroafričkom području izloženom protuudaru hrišćanske Evrope izgrađuju se vrlo rano utvrde za obranu naselja i obalnog pojasa. U njihovu tipu naziru se uticaji rim., vizant. i sirijskog načina izgradnje fortifikacija; pretežno su to pravougaono disponirani odbrambeni zidovi pojačani polukružnim kulama i bastionima. Tihertu (antički Tiaret) jugozap. od Alžira nadvisuje citadela izgrađena na analogan način kao i utvrđeni dvorci islam. vladara u Siriji.<br /> Lokalna umjetnička hrišćanska tradicija mnogo je uticala na islam. arhitektonsku dekoraciju u Tunisu. Kapiteli podsjećaju na koptske kapitele od drveta; akantus sve više nestaje, a zamjenjuje ga list vinove loze. Stil dekoracije dvorca Mšata i ovdje je prisutan, a neki elementi biljnog ukrasa, kao stilizovana palma i lukovičast plod, otkrivaju iranski uticaj. Dekoracija tuniskih arhitektonskih spomenika oslanja se na zidnu dekoraciju koptskih manastira (različiti stilizovani prepleti, kićanke, vitice, lanci, rešetke).<br /> <em>RASPAD JEDINSTVENE ISLAMSKE DRŽAVE.</em> U X <em>v.</em> došlo je do formalne podjele islam. carstva na tri suparnička kalifata: u Bagdadu, Kairu i Cordobi. Bagdadski kalifat se zadržao, ali gospodarima postaju Seldžuci. Ovo stanje traje do kraja XII <em>v.</em> U umjetnosti daju bagdadskom kalifatu pečat seldžučki Turci, Egiptu i Alžiru dinastija Fatimida, a Španiji i Magrebu dinastije Omejida, Almohada i Almoravida. U toku ova tri vijeka i. u. izražava svoju osobenost; iako je još uvijek moguće pronaći sasanidske umjetničke elemente, oni su rudimentarni i posve podređeni novom duhu. U ovom periodu jasnije se kristališu razlike između pojedinih pokrajina.<br /> Seldžuci 1072 i 1121 rekonstruišu<em> Veliku Mošeju (Masdžid</em><em>-i-Isp</em><em>ā</em><em>h</em><em>ā</em><em>n).</em> Uvode nove elemente koji prelaze i u druge islam. pokrajine, a to su: kupola nad molitvenim prostorom; četiri ivāna na četiri strane dvorišta daju krstoobrazan tlocrt (primjenjuje se i u gradnji medresa); trijemovi zasvođeni laganim svodovima od opeke; kupola s rebrima koja se sijeku stvarajući dekorativne efekte; ukrašavanje trompa stalaktitima. Kupola dobija dominantno mjesto u komponovanju mošeja i mauzoleja. Minareti, ranije inspirisani sirijskim četvrtastim tornjevima, ustupaju mjesto okruglim. Arhitektonska dekoracija prilagođuje se materijalu opeke: ona se primjenjuje spolja i iznutra na mnogobrojne načine; opeke se slažu u više ravni u alterniranim raznobojnim redovima koristeći posebne dekorativne vezove. Dekorativni natpisi urezani u opeku uokviruju dekorisane zidne površine. Ovi natpisi, veoma karakteristični za čitavu islam. umjetnost Irana, urezuju se i u gipsani štuk.<br /> Kalifatom u Egiptu vladaju Fatimidi (953—1171), dinastija berberskog porijekla. Ona je zamijenila Aglabide u Berberiji (područje današnjeg Alžira), a malo kasnije protegnula svoju vlast i na Egipat. Fatimidi donose u Egipat umjetničke uticaje ranijega magrepskog perioda. U Kairu su ostavili dvije velike građevine:<em> Mošeju El-Azhar</em> (972), kasnije dograđenu i pretvorenu u muslim. univerzitet, i<em> Mošeju El-Hakima.</em> Kao i ranije egipat. mošeje prva pripada tipu s trijemovima. Molitveni prostor je peterobrodan trijem kao i kod mošeje Ibn-Tūlūna; dvije kupole nad tim prostorom podsjećaju na Veliku mošeju u Kairuanu — dakle spoj uticaja ranijeg Magreba i egipat. uticaja iz vremena Ibn Tūlūna. Mošeja El-Hakima ima peterobrodan molitveni prostor orijentisan u dubinu, sa jednom kupolom u dnu; uz neke razlike u tlocrtu, ona se oslanja na Mošeju El-Azhar. Osim mošeja grade se u Egiptu, kao i u »seldžučkom« Iranu, brojni mauzoleji pokriveni kupolom. Od profane arhitekture čuvene su vladarske palate s kraja XI <em>v</em>.; njihovi su prostori organizovani oko unutarnjih dvorišta u kojima osobitu ulogu imaju baseni. Fatimidski period u umjetnosti islama ima poseban značaj za izbor elemenata dekoracije. U spoljnoj arhitekturi, na fasadama, ukras su slijepe niše sa završetkom u obliku potkovičasta luka. Za površinsko dekorisanje karakteristična je arabeska koja postaje sinonimom islam. dekoracije: geometrijski ornamenat u kome centralno mjesto zauzimaju zvijezda ili biljni prepleti (uticaj dekoracije dvorca Mšata), shvaćen posve apstraktno, ravnomjerno pokriva površinu ne otkrivajući svoj početak ni kraj. Arabeske ovih islam. umjetnika-dekoratera pokazuju izvanredan osjećaj mjere. Površine s arabeskama odvojene su jedna od druge stilizovanim natpisima koji s njima tvore cjelinu. Flora ornamenata iz El-Azhara vezuje se za mezopotamsku tradiciju Ibn-Tūlūnova doba.<br /> <em>KALIFAT U ŠPANIJI,</em> sa sjedištem u Córdobi, stvorili su potomci prognanih Omejida iz Damaska, a produžile ga berberske dinastije Almoravida i Almohada. <em>Velika mošeja </em><em>(La Mezquita) </em>u Córdobi, djelo Omejida, isto je tako značajna za islam. umjetnost kao i<em> Velika mošeja</em> u Damasku i<em> Velika mošeja</em> u Kairuanu. Mošeja u Córdobi, započeta 785 za vladavine Abderrahamana I, dograđivana je u toku IX i X<em> v.</em> u tri maha. Golem molitveni prostor sačinjavaju trijemovi koji teku u dubinu, a na njegovu kraju se izdiže kupola. Njena je konstrukcija specifična: osam lukova-rebara, koji se međusobno sijeku, nose svodove. Ovaj sistem rebara omogućuje bogatu unutarnju dekoraciju kupole. U molitvenom prostoru karakteristični su stupovi i dvojni lukovi, izvedeni od dvobojnih klesanaca, postavljeni jedni iznad drugih. Prostori iznad gornjih lukova su zasvođeni. Od<em> Velike mošeje</em> u Sevilli preostao je masivni kvadratični minaret pregrađen u zvonik katedrale, poznat pod nazivom Giralda; njegov snažni pravokutni korpus više je nalik na identične minarete afričkih mošeja nego na vitke minarete Istoka. Nove mošeje izgrađene su u to doba i u Tarragoni, Segoviji i Granadi. Drugu<em> Veliku mošeju</em> iz ovog perioda podigli su 1136 Almoravidi u Tlemsēnu (Alžir) pod uticajem Velike mošeje u Córdobi.<br /> Od profane arhitekture najznačajniji su omejidski dvorci u<em> Medinet ez-Zehra,</em> nedaleko od Córdobe. Dispozicija ovih dvoraca poslužila je za ugled čuvenoj<em> Alhambri</em> u Granadi. Starijem tipu utvrđenog dvorca izgrađenog oko centralnog raskošnog dvorišta pripada <em>Castillejo de Murcia</em> podignut u XI—XII<em> v.</em> Zanimljiva građevna djelatnost razvila se u normansko-saracensko doba na tlu Sicilije, gdje se naročito ističe izgradnja dvoraca i utvrda. Najpoznatiji su iz toga razdoblja dvorci<em> Zisa, Kuba, Menani</em> i <em>Favara</em> na Siciliji. Kod svih ovih dvoraca ukomponirana je u intérieuru voda; kod dvoraca Zise i Menani protiče voda kroz tzv. ljetnu dvoranu.<br /> Na tlu Španije i Magreba dolazi i do izgradnje mnogih fortifikacionih i utilitarnih objekata kao što su utvrda <em>Conventual de Mérida</em> (835), <em>Puerta del Sol</em> (XII<em> v.</em>) i<em> Puerta di Bisagra</em> u Toledu, a u Maroku strategijski smješten<em> Marrakeš </em>što su ga izgradili Almoravidi, te citadela<em> Amergu</em> i niz qasba.<br /> U dekoraciji vlada polihromija, postignuta upotrebom kamenih klesanaca i opeke (uticaj Perzije). Oblici lukova postaju sve dekorativniji i brojniji; raniji oblici — prelomljeni, potkovičasti, vitičasti — obogaćuju istočnjačkom fantazijom ionako bogatu skalu kombinacija. Stalaktiti se primjenjuju u izobilju. Kapiteli stupova stilizuju se prema korintskim i kompozitnim uzorima. Stilizovani natpisi režu se u kamenu ili se ostvaruju u fajansnom mozaiku. Geometrijski ornamenat javlja se u manjoj mjeri, dok biljni zauzima glavno mjesto u dekoraciji Velike mošeje u Córdobi i dvoraca u Medinet ez-Zehri.<br /> <em>NASLJEDNICI TRIJU KALIFATA.</em> U toku XIII, XIV i XV<em> v. </em>stvoren je niz manjih i većih islam. država. Glavni su centri umjetnosti: Iran, u kome seldžučke Turke zamjenjuju Mongoli; Egipat, gdje se smjenjuju dinastije Ejubida i turskih Mameluka; Španija i Magreb, gdje vladaju četiri nezavisne dinastije.<br /> U Iranu se Mongoli afirmišu kao veliki graditelji ne prekidajući raniju umjetničku tradiciju. Oni grade<em> Veliku mošeju</em> u Veramini (juž. od Teherana) 1322, po uzoru na ranije mošeje u Iranu, sa četvrtastim dvorištem uokvirenim trijemovima, sa četiri ivāna, od kojih najveći predstavlja ulaz u molitveni prostor pod moćnom kupolom. Značajna<em> Plava mošeja</em> u Tabrizu (1468) unekoliko odstupa od uobičajenog tipa: kroz predvorje ukrašeno stalaktitima ne ulazi se u centralno dvorište, nego u molitveni prostor pod kupolom. Ovaj je bočno vezan sa trijemovima, a nasuprot ulazu je jedna manja molitvena prostorija, također pokrivena kupolom. Od profane arhitekture Mongoli su ostavili veličanstvenu palatu u Kachu, građevinu iz doba Timur-lenka (Tamerlana), sada ruševinu. Iz istoga razdoblja potječe i zgrada nekada najveće i najpoznatije visoke škole centralne Azije,<em> Medrese Bibi Ç</em><em>anym </em>u Samarqandu koju je osnovao Timur 1399. Objekt je koncipiran oko velikog pravougaonog dvorišta okruženog sa četiri trakta u kojima su brojne dvorane i manje prostorije. U dekoraciji se ne pojavljuje ništa bitno novo. Stalaktiti, u doba Seldžuka konstruktivno vezani sa zidnom masom, sada jednostavno vise sa svodova i kupola i poprimaju formalni dekorativni karakter. Obloga fajansom doseže vrhunac u tehničkom savršenstvu, finoći emalja i eleganciji arabeske. Epigrafija i dalje zadržava svoje mjesto u dekorisanju površina.<br /> Egipat Ejubida značajan je po gradnjama brojnih medresa i utvrđenja. Egipat Mameluka dao je islam. arhitekturi novi tip mošeje s ivānima, kombinovan sa monumentalnom grobnicom ili medresama. U Kairu se grade brojne mošeje, medrese, karavansaraji, bolnice, škole i fontane. <em>Mošeja sultana Qalāwūna</em> u Kairu (1285) arhitektonski je ansambl što ga sačinjavaju molitveni prostor, mauzolej, medresa i bolnica. Ta je građevina poslužila kao osnova za gradnju <em>Mošeje-medrese sultana Hasana</em> u Kairu (1356), jedne od najznačajnijih arhitektonskih realizacija u Egiptu. Iz četvrtasta dvorišta prilazi se na četiri strane dubokim zasvođenim ivānima; najveći služi kao molitveni prostor iz kojega se prilazi grobnici utemeljača. Grobnica, kvadratna tlocrta pokrivena visokom šiljatom kupolom, predstavlja glavni arhitektonski akcenat čitavog ansambla. Krstoobrazni tlocrt mošeje ublažen je medresama izgrađenim uz ivāne. <em>Mošeja Kait-beja</em> u Kairu (1472) ima samo dva slabije naglašena ivāna, bez medresa. Molitveni prostori pokriveni su ravnim stropom, a grobnica šiljatom kupolom. Zidana je naizmjeničnim slojevima raznobojnih klesanaca. Izvanredan minaret dovršava ovu kompoziciju, jednu od najvrednijih u egip. islamskoj arhitekturi.<br /> Izgradnja palača zauzima i u tom razdoblju značajno mjesto; to dokazuju nalazi dvorca <em>Nagm ed-Dîn,</em> palača <em>Vaçbaq</em> i <em>Baçtaq </em>te mnogih karavansaraja. U dekoraciji mamelučkog doba u upotrebi je mermerna inkrustacija, slikarska obrada ravnih stropova i bogato obojeni vitraili.<br /> U poč. XIII <em>v.</em> zemlje Magreba i Španije podijeljene su između četiri dinastije sa centrima u Granadi, Fèsu, Tlemsēnu i Tunisu. Građevine ovog vremena, iako po dimenzijama manje, odlikuju se tlocrtnim skladom, te elegancijom i mjerom u dekoraciji. Takve su mošeje u Tazi i Fèsu, u Manssūri i Tlemsēnu. Grade se i brojne medrese (naročito u XIV <em>v.</em>) čije je porijeklo u Iraku, sa centralnim dvorištem na koje su orijentisane prostorije za učenike i jedna veća prostorija, istovremeno predavaonica i molitveni prostor. Sredinu dvorišta zauzima basen. Najpoznatije su medrese u Fesu (čuvena <em>Bu-Anania</em>). Za arhitekturu Španije toga vremena najkarakterističniji je dvorac <em>Alhambra</em> u Granadi, zasnovan na principu prostorne dominacije helenističkog dvorišta (peristila) sa perz. i egipat. uticajima. To remek-djelo maurske umjetnosti, izgrađivano u razdoblju XIII—XV <em>v.,</em> predstavlja ostvarenje čarobne vizije sredstvima arhitektonskih elemenata. Osnovu kompozicije čine dva otvorena prostora: intimno Mirtino dvorište s velikim središnjim basenom i reprenzentativno Lavlje dvorište okruženo trijemom kroz koji se ulazi u dvorane namijenjene reprezentaciji. Slična kompoziciona zamisao bila je podlogom u XIV <em>v.</em> izgrađenom dvorcu za odmor zvanom <em>Generalife (Jenān el-arif)</em> smještenom na brežuljku sučelice Alhambri. Niz objekata u Španiji, kojih izgradnja pada dijelom ili potpuno u vrijeme maurske dominacije, nosi obilježja bogato dekorisane islam. arhitekture što je vidljivo primjerice kod Alcazara i kuće Pilata u Sevilli; pa i nakon XV <em>v<strong>.</strong></em> tj. nakon slabljenja, pada i nestanka arapske vlasti na području Španije (kršćanska rekonkvista Granade 1492) održavaju se još dugo elementi maurske umjetnosti utkani u djela novijih likovnih izraza (stil mudējar). — U dekorisanju upotrebljene su sve islam. tehnike: keramička obloga, bojena dekoracija u sadri i stalaktiti na lukovima i kupolama.<br /> <em>NOVI VIJEK. SAFAVIDI U IRANU, MOGULI U INDIJI, OSMANSKO CARSTVO</em>. U vremenu od X do XV <em>v.</em> razvijaju se brojne samostalne islam. države s jakim umjetničkim centrima. U XVI <em>v. </em>ostvaruje se na islam. području relativno političko jedinstvo pod vodstvom osmanskih Turaka. U okviru ovoga novog Islamskog carstva nalazile su se od prve pol. XVI do XIX <em>v.</em> zemlje Male Azije, Balkanskog poluostrva, Sirije, Tripolisa, Tunisa, Alžira, Egipta i Arabije. Drugi dio nekadašnjeg Islamskog carstva prvih kalifa našao se pod vlašću domaće perz. dinastije Safavida, koji su zemlju oslobodili od Mongola. Tako su stvorena dva nova centra: jedan u Carigradu, a drugi u Isfāhānu. Osim ova dva snažna carstva postojala je u Indiji Islamska država Velikih Mogula. U sjev. Africi je Maroko sačuvao samostalnost.<br /> U Perziji <em>Velika mošeja</em> u Savi (poč. XVI <em>v</em>.) ne donosi ništa novo: četvrtasto dvorište sa četiri ivāna, molitveni prostor pod kupolom i stalaktiti — isti kao u mongolskom periodu. Vrijeme vladavine šaha Abasa (1587—1628) obilježeno je izgradnjom nove perz. prijestolnice Isfāhāna. Široki bulevari sa drvoredima, parkovima, fontanama i paviljonima, prostrani trgovi, mostovi i veliki javni objekti izvedeni su širokim urbanističkim potezima, neviđenim u bilo kojem ranijem islam. centru. Izvanredna <em>Kraljevska mošeja </em>(Masdžid-i-Šah) u Isfāhānu (1612) oslanja se na ranije perz. mošeje seldžučkog doba. Po vrijednosti posebno mjesto zauzima medresa <em>Mader-i-Šah</em> (1706) koja čini cjelinu sa karavansarajem. Dispozicija je klasična: unutarnje dvorište sa četiri ivāna i molitvenim prostorom pod lukovičastom kupolom. Od profane arhitekture najpoznatiji su dvorci Safavida <em>Ala Kapi</em> u Isfāhānu i <em>Šehel Sutun.</em> Dekorativne tehnike su iste kao i u ranijem periodu: epigrafija, keramička obloga sa geometrijskim i biljnim ornamentom. Teži se za uvođenjem domaće flore u biljni ornament.<br /> Indija Velikih Mogula, gledana kroz umjetnost, bila je od XV <em>v.</em> samo dio Perzije. Prije toga, i. u. u Indiji bazirala se na domaćoj hinduskoj tradiciji. Ovi lokalni uticaji vidljivi su u manjoj mjeri i kasnije u mogulskom periodu, npr. na<em> palati šaha Akbara</em> (1556—1605) u Agri. Indijske mošeje građene su po uzoru na perzijske, s unutarnjim dvorištem, ivānima, te okruglim minaretima i lukovičastim kupolama.<em> Akbarova mošeja </em>u Fatehpuru i<em> Džehangirova mošeja</em> u Lahori, kao i čuveni mauzolej<em> Taj-Mahal</em> u Agri (1647) djela su perz. arhitekture.<br /> Osmanski Turci su na ruševinama seldžučkog carstva osnovali u poč. XIV<em> v.</em> novu islam. državu s prijestolnicom u Bursi. Novo tursko carstvo se u toku XIV—XVI<em> v.</em> proširuje na čitavo područje Sredozemlja. Nova umjetnost pod seldžučko-perz. i vizant. uticajem stvara se već u Bursi. Vizant. uticaj naročito se odrazio u tipu potkupolne džamije. Vizant. kupola u obliku polulopte zamjenjuje ovoidnu i šiljatu seldžučko-perz. kupolu; perz. konstrukciju trompa zamjenjuje vizant. konstrukcija pandativa. Nema sumnje da su brojne ranohrišćanske građevine pod kupolom na pandantivima u Maloj Aziji uticale na vizant. gradnju ranog perioda u Carigradu, posebno na gradnju Aje Sofije, kao što su te hrišćanske maloazij. građevine, a još više kasnije vizantijske, odredile konstruktivni sklop osmansko-turske potkupolne građevine. U Bursi potkupolna građevina dala je tip najjednostavnije osmanske džamije, kod koje je jedini prostor kvadratičan, pokriven kupolom u obliku polulopte, a ispred ulaza je trijem sa tri luka, također pokriven kupolama. Drugi tip ima dvije kupole iznad molitvenog prostora, dok je kod trećeg tipa pravougaoni prostor podijeljen na manja kvadratna polja pokrivena manjim kupolama. Pošto su Osmani 1453 prenijeli prijestolnicu u Carigrad, u prvo se vrijeme tu primjenjuju ta tri tipa. Ranocarigradska škola dostiže svoj vrhunac gradnjom <em>Džamije sultana Mehmeda Osvajača</em> (1463—71). Uticaj Aje Sofije na carigradske džamije počinje gradnjom<em> Bajazidove džamije</em> u Carigradu (1501) koju gradi mimar<em> Hajredin</em>. Najvrednije arhitektonske realizacije u Carigradu potiču iz druge pol. XVI <em>v.</em> kad je glavni arhitekt carstava bio mimar<em> Sinan </em>(1490—1588). Njegove su najznačajnije građevine:<em> Džamija sultana Sulejmana Veličanstvenog</em> u Carigradu (1556) i<em> Džamija sultana Selima II</em> u Jedrenu (Edirne, 1574). Za razliku od vizant. potkupolne crkve, kod koje dominira izdužen prostor, džamija ima tendenciju povećavanja u širinu, odnosno ostvarivanja čistog centralnog rješenja. Ova tendencija je vidljiva naročito kod prve velike Sinanove džamije<em> Šahzade</em> u Carigradu (1548). Osmanski doprinos islam. umjetnosti najjači je u arhitekturi, čija vrhunska djela postižu izvanrednu kvalitetu. Osim u Maloj Aziji i Carigradu, osmanska arhitektura uhvatila je korijen i u zemljama Balkana.<br /> U drugim zemljama, koje su ulazile u sastav turske imperije, postojanje ranije islam. umjetnosti slabi uticaj osmanske arhitekture koji dolazi do izražaja samo na pojedinim usamljenim primjerima kao što su<em> Ribarska mošeja</em> u Algeru (1660) i<em> Mošeja Sidi Mahresa</em> u Tunisu (1675). Prije ovih građevina, kao i poslije njih, u pokrajinama turskog carstva (osim Balkana) podižu se građevine pod uticaj ima domaće umjetničke tradicije. Pored džamija, Osmani grade karavansaraje, hamame, bezistane, bolnice, medrese i dvorce, kombinirajući vizant. kupolu na pandantivima sa dispozicionim i tlocrtnim rješenjima ranijih perioda islam. umjetnosti. Dekoracija je fajansna obloga, sadreni štuk u vidu stalaktita, geometrijski i biljni ornament. Uopšte uzev, osmanska dekoracija je skromnija i može se reći ostvarena sa manje fantazije nego egipatska, magrebska, maurska ili perzijska.<tab>H. R.</tab><br /> <strong>Slikarstvo.</strong> U tradiciji se dugo održavala tvrdnja, da pripadnici islama ne smiju likovno prikazivati živa bića. Zabrana se ustvari odnosila samo na figuralne prikaze na sakralnim objektima. Stroži je stav prema prikazivanju živih bića postojao kod sekte sunita (zap. islamski narodi na području Turske, Sirije, Egipta, Magreba i Španjolske), gdje se umjesto slika razvila bogata dekoracija stijena obojenim pločicama od keramike. Visok stupanj doseglo je slikarstvo kod sekte šiita(Perzija) i za vladavine Velikih Mogula u Indiji. — Mongoli su već za vlade Timur-lenka pokazali najveći interes za minijaturno slikarstvo. Prvi slikani arap. manuskripti datiraju s poč. XIII <em>st.</em> Mongolsko slikarstvo manuskripata u tom je stoljeću pod bizant. utjecajem; kasnije je uočljiv utjecaj kin. slikarstva, naročito u slikama s prikazima Muhamedova života, a posebice u tretiranju pejzaža. Pod kraj XV<em> st. Behzad</em> formira vlastitu školu u Heratu, najpoznatiju perz. slikarsku školu, čije djelovanje traje i kroz posljednji period islam. umjetnosti u Perziji. U tim su minijaturama izvanredno prikazani — s profinjenim smislom za grupiranje figura i preciznim tretmanom detalja — motivi iz perz. sredine, scene iz bitaka i pastirskog života, a i iz Nizamijevih pjesama (rukopis u Londonu, British Mus.). U »Šahnami« (knjizi o kraljevima), koja se prepisuje u bezbroj primjeraka, predstavljen je bogat i bujan život, borbe, lov i razonoda. Vrlo su česte i slike s erotskom tematikom, koja je zastupana i u legendama. Ukrašavanje manuskripata minijaturama nastavlja se i kod Behzadovih sljedbenika koji prelaze iz Herata u Tabriz. Ovaj period označuje najviši domet islam. slikarstva. Minijaturno slikarstvo prelazi iz Perzije u Mogulsku Indiju; tu se stvara indijsko-perz. škola, koju obilježuju svijetlotamni efekti u prikazivanju pejzaža i jače izraženi realizam u odradbi ljudske figure. I ovdje je naglašeno senzualno pa i morbidno raspoloženje koje se javlja češće nego herojski motivi. Glavni je predstavnik toga slikarstva na dvoru Mogula u Agri<em> Jahangir.</em> — Mjestimično i povremeno javljaju se figuralni prikazi i u nekim mjestima na islam. zapadu (Cordoba, Medinet ez-Zehra, figure bez sjena u tzv. Sudskoj dvorani Alhambre u Granadi), a i kod Seldžuka, i to poglavito na obojenim keramičkim pločicama kojima se oblažu stijene.<br /> <strong>Plastika.</strong> U okviru ornamentalne obradbe kamena, drva, i štuka manifestira se, iako rijetko, i figuralna plastika s profanim temama (scene iz lova i s kupanja) i to u vrijeme, kad je ta grana lik. umjetnosti bila u zap. Evropi vrlo oskudno zastupana: to su dijelovi bogatoga reljefnog ukrasa pustinjskog dvorca <em>Mšata.</em> Međutim, čovječji i životinjski lik, kentauri i sfinge, te lavovi na fontani u granadskoj Alhambri, prikazani su stilizirano.<br /> <strong>Primijenjena umjetnost.</strong> Različite grane primijenjene umjetnosti koje prate arhitekturu i dekoraciju, te u sklopu s njima ostvaruju jedinstveno umjetničko djelo, osobita su karakteristika islam. umjetnosti.<br /> <em>Sagovi.</em> U ranije vrijeme sagovi se vješaju na stijene bogomolja (kasnije ih je zamijenila oplata od raznobojnih pločica keramike); vjernici su ih rasprostirali i na njima klečali za vrijeme molitve. Tako je sag postao svakodnevan i neophodan rekvizit u kući i nomadskom šatoru. Možda su Arapi preuzeli tehniku tkanja od svojih nomadskih predšasnika. Prigodom osvajanja sasanidske prijestolnice Ktesifona (637) zatekli su Arapi velik »vrtni sag« s prikazom ljetne flore. I u kalifskim dvorovima sag je važan dekorativni element. Uz najjače perz. centre izvedbe sagova (tkanjem i klečanjem), sagovi su se izrađivali i u Maloj Aziji i Mezopotamiji, Egiptu, Magrebu i Španjolskoj; najstariji sačuvani primjerci datiraju iz XIII <em>st.</em> (v. Ć<em>ilim</em> i <em>Sag</em>).<em><br /> Tekstil.</em> Bogati i ukusno tkani tekstil (ovu tehniku preuzimaju Arapi od ranijih kultura) odavna privlače divljenje zap. Evrope, naročito tkanine tirāz u vrijeme Omejida. — Od tkanina sačuvan je komad svile iz Khorasana (961; Pariz, Louvre) purpurne i žute boje, ukrašen prikazima slonova postavljenih frontalno i devama u nizu. Datiranje drugih tkanina, koje se pripisuju seldžučkom periodu u Iranu, nije sigurno. U vrijeme mameluka na identičan način se tke u Siriji i Egiptu (ovdje su tkiva od zlatnih niti ili se zlatnim nitima protkiva osnova od svile); u Magrebu se tke svilom, vunom, pamukom i lanom, a u Španjolskoj se kombiniraju grimiz, zlato i niti obojene blistavim biljnim bojama. U Perziji je naročito čest brokat (v.), tkanje od metalnih i svilenih niti. U Španjolskoj i Magrebu sačuvao se u tekstilu tradicionalni ukras arabeske i u vrijeme, kad je veći dio islama preuzeo kin. motive.<br /> <em>Koža.</em> Već od nomadske faze pripadnici islama majstorski su obrađivali kožu (predmeti za svakodnevnu upotrebu, obuća, jastuci, konjska orma, uvez knjiga); ta se tradicija sačuvala do danas naročito u bogato ukrašenim predmetima u Magrebu (opletanje kožom i utiskivanje matrica).<br /> <em>Keramika.</em> Nalazi najranije keramike uočeni su u Samarri gdje su identificirani i primjerci istočnoazij. tipa, vjerojatno importirani. Tu istočnoazij. keramiku imitira i domaća produkcija, a njene su karakteristike: neprozirna glazura na fajansi, bogatstvo boje i ornamentika s kufskim pismom. Keramika iz Samarre doprla je do Perzije, Egipta, Córdobe i Alžira vjerojatno već u razdoblju od IX do XII <em>st.</em> Mezopotamsko-sasanidska tradicija keramike i emaljiranih ploča za oblaganje dala je poticaj za razvitak ove tehnike koja donekle nadoknađuje nedostatak figuralnog slikarstva. Posebno mjesto u tom sklopu zauzima fajansa metalnog refleksa iz Samarre i drugih abasidskih središta. — Prema tradiciji donesene su iz Bagdada 894 glazirane opeke za unutarnju dekoraciju mošeje Sidi Oqba u Kairuanu. U Tunisu je zastupana i fajansa metalnog refleksa s veoma bogatim šarenim ukrasom, ali ona potječe iz Mezopotamije. Istoj vrsti pripada i tuniska keramika, koja je jednostavnija, a ima jednobojni modar, smeđ ili zelen ukras na svijetloj podlozi. — Keramika Perzije X, XI i XII <em>st.</em> nastavlja tradiciju abasidske epohe. I dalje se proizvodi fajansa metalnog refleksa s prikazima životinja i ljudi. U Kairu je nađeno mnogo krhotina keramike s ornamentima i figuralnim motivima; provenijencija tog materijala nije razjašnjena, ali se može naslutiti da su i ovi predmeti porijeklom iz najranijeg središta islam, keramike, iz Mezopotamije. — U toku islam. umjetničkog razvoja sve je jači udio keramike u dekoraciji unutrašnjosti: specifičan je fajansni mozaik — paralelepipedne pločice od pečene zemlje, obložene emaljem, kojima se izrađuju korniši i stalaktitni svodovi u Egiptu za Fatimida. Taj je postupak poznat i u Perziji, gdje je keramika doživjela nagao uspon i dosegla visok tehnički stupanj. Ona je trajna, očvrsnuta na vatri. Figuralni prikazi su malobrojni, ali je floralna ornamentika vrlo bogata i invenciozna (manufakture Ghebri i Rhages). Međutim, ta je grana u Perziji jednako brzo i odumrla. — Emaljirana opeka i glaziranje glinenog posuđa šire se u XII—XIV <em>st.</em> u Magreb i u Španjolsku. Najvredniji je primjerak srednjovj. maurske glazirane keramike »posuda iz Malage« (Berlin, Kaiser-Friedrich-Mus.). Središta su keramičke industrije XVI <em>st.</em> Valencia i Malaga, a osobito značenje imaju radionice na otoku Mallorca (po njima je nazvan poseban tip keramike »majolika«).<br /> <em>Staklo.</em> Među najranija središta produkcije stakla ide Samarra (rad u reljefu, graviranje u geometrijskim oblicima, vrpcama i zarezima). U Siriji i Perziji se od VII do IX <em>st.</em> radi raznobojno prozirno staklo s bezbojnim ukrasom ili uresom od staklenih niti; brušenje stakla uslijedilo je u X <em>st.,</em> u vrijeme opadanja te tehnike. Od gorskog kristala (prozirca) izvode se (od 969) u Egiptu vrčevi, bočice, šahovske figure i raznovrsno oruđe i ukrasi. Razdoblje Fatimida u Egiptu karakterizira obnova staklarske vještine: utisnuti urez postignut u kalupu, nekoliko naslaga pritaljenih jedna uz drugu, pozlaćivanje, mozaično staklo (millefiori). Naročito su bogato ukrašene svjetiljke za mošeje na kojima je apliciran lapis-lazuli; u toj tehnici rade u Alepu boce i vrčeve. U levantskim zemljama rađeni su mnogobrojni ukrasni predmeti od ljevena i brušena stakla, slični onima iz istog vremena u Egiptu.<br /> <em>Emalj.</em> U islam. umjetnosti prelazna tehnika između stakla i keramike jest emalj, koji se izrađuje na više mjesta i u različno vrijeme. U toj tehnici dominira postupak cloisonnéa (v. <em>Emalj</em>), a najbolji sačuvani predmeti rađeni su u XII <em>st.</em> u Mezopotamiji.<br /> <em>Metali.</em> Obradba kovina datira od IX <em>st.</em> a tehniku preuzimaju islam. Arapi od stanovnika Mezopotamije. Isprva se metal obrađuje urezivanjem ornamenata (kulminaciju doseže ta vrsta obradbe u Egiptu). Osim željeza osnovni je metal kod islam, stanovnika bronca; lijevanje te slitine preuzeto je iz Turkestana, a savršenstvo je postignuto u Egiptu za vrijeme Fatimida. Od bronce lijevaju se predmeti za svakodnevnu upotrebu a i veći objekti: stolci, vrata (najstarija su vrata na mošeji El Aqsa u Jeruzalemu iz 831). Značajne su u Egiptu ljevene posude za pušenje u obliku akvamanila. Od metala, naročito od bronce, izrađuju se vrčevi s drškom, ogledala i svjetiljke kod kojih je ukras graviran. Vjera zabranjuje izvedbu upotrebnih predmeta od plemenitih kovina, pa je sačuvan vrlo malen broj posuda od zlata i srebra. Da bi se neplemenite kovine ukrasile, primjenjuje se — osim starijeg načina urezivanja dekorativnih motiva — i tehnika iskucavanja koja je preuzeta od Sasanida; oni su u ljevene predmete umetali iskucane bakrene ploče. Naročito je fino iskucavanje razvijeno u Perziji (XII <em>st.,</em> srebro i zlato; ondje je središte obradbe kovina u Heratu), u Armeniji, a od XIII <em>st.</em> u Mosulu. Zanatlije iz Mosula odlaze u Kairo i Damask (gdje je obradba kovina usavršena u specifičnoj tehnici damasciranja). Znatan je udio obradbe metala u produkciji oružja, koje je vrlo često damascirano ili je inskrustirano gemama, košću ili plemenitim kovinama.<br /> <em>Rezbarstvo.</em> Široka je i mnogostrana primjena rezbarstva u sakralne i profane svrhe. Od najranijih se vremena drvorezbarijama ukrašuju dijelovi intérieura u bogomoljama, naročito mimbari, maksure, galerije i stropovi, stalci za Kuran, a također i pročelja na stambenim zgradama (mušepci). Biljni ornament oslanja se na ranije uzore iz Samarre. U Egiptu se održao utjecaj koptskog rezbarstva još za Fatimida, a tek nakon jače afirmacije islama postepeno prodire nov način i u druge islamske zemlje. U vrijeme Ajubida prodire u drvorezbarstvo arabeska, a u fatimidskim palačama u Kairu upleteni su u arabeske i prikazi čovjeka i životinje. U toku vremena formirale su se dvije glavne drvorezbarske škole: kairska (njeni su majstori izvršavali neke narudžbe i u Maloj Aziji) i bagdadska koja je u IX <em>st.</em> izradila i najstariji poznati minbar iz mošeje Sidi Oqba u Kairuanu; ovaj je minbar ukrašen geometrijskim i biljnim ornamentima koji se nadovezuju na domaću kršćansku tradiciju. U Egiptu i Siriji, naročito u Tiru, Damasku i Alepu postoje drvorezbarske radionice iz kojih potječu brojni minbari. — Uz drvorezbarstvo u doba Omejida cvjeta skulptura od bjelokosti, a za Almoravida i Almohada zamjenjuje je drvorezbarstvo. Rezbarenje bjelokosti postoji kao samostalno umijeće a javlja se i u intarziji. U ranije vrijeme su glatke plohe bjelokosti bojadisali; kasnije su njom oblagali kutije i pikside. Od 1200 rezbarenje bjelokosti je u porastu: češći su figuralni ornamenti od geometrijskih ornamenata, a rade se urešeni rogovi (na jednom od njih je prikaz bitke u Roncevauxu). — Uz rezbarstvo česta je intarzija, kod koje se upotrebljava kost, bjelokost, sedef, kornjačevina, raznobojne vrste drva, a ulažu se i različiti metali.<tab>R.</tab><br /> LIT.: <em>Edhem Pacha,</em> L’Architecture ottomane, Constantinople 1873. — <em>G. Bourgoin,</em> Précis de l’art arabe, I—II, Paris 1889—94. — <em>H. Saladin,</em> Manuel d’art musulman, I—III Architecture, Paris 1906—07. — <em>F. Sarre,</em> Denkmäler persischer Baukunst, I—II, Berlin 1910. — <em>G. V. Arata,</em> L’Architettura arabonormanna ... in Sicilia, Milano 1913. — <em>H. Rivière,</em> La céramique dans l’art musulman, Paris 1913. — <em>E. B. Havell,</em> Indian architecture, London 1913. — <em>G.</em> <em>T. Rivoira,</em> Architettura musulmana, Milano 1914. — <em>M. Pézard,</em> La Céramique archaïque de l’Islam, Paris 1921. — <em>E. Kühnel,</em> Miniaturmalerei im islamischen Orient, Berlin 1922. — <em>G.</em> <em>Migeon,</em> Manuel d’art musulman, II, Les arts industriels, Paris 1922. — <em>De la Neizière,</em> Les monuments mauresques du Maroc, Paris 1922—23. — <em>U. Tarchi,</em> L’architettura nell’arte musulmana in Egitto, Torino 1922. — <em>H. Minetti,</em> Osmanische provinziale Baukunst auf dem Balkan, Hannover 1923. — <em>M. S</em>. <em>Briggs,</em> Muhammedan architecture in Egypt and Palestine, Oxford 1924. — <em>H. Glück</em> i <em>E. Diez,</em> Die Kunst des Islam, Berlin 1925. — <em>E. Kühnel,</em> Islamische Kleinkunst, Berlin 1925. — <em>G.</em> <em>Marçais,</em> Manuel d’art musulman, L’Architecture: Tunisie, Algérie, Maroc, Espagne, Sicile, Paris 1926—27. —<em> G. Migeon,</em> Manuel d’art musulman: Arts plastiques et industriels, Paris 1927. —<em> A. Sakisian,</em> La miniature persane, Paris i Bruxelles 1929. <em>—</em><em>E. </em><em>Cohn-Wiener,</em> Turan: Islamische Baukunst in Mittelasien, Berlin 1930. <em>— </em><em>M. </em><em>Dimand,</em> A Handbook of mohammedan decorative arts, New York <em>1930. — A. </em><em>Gabriel</em><em>,</em> Monuments turcs d’Anatolie, I—II, Paris 1931, 1934. <em>— </em><em>R. M. </em><em>Riefstahl,</em> Turkish architecture in Southwestern Anatolia, Cambridge, USA, 1931<em>. — K. A. C. </em><em>Creswell,</em> Early muslim architecture, I—II, Oxford 1932—1940. — <em>L. Hautecoeur</em> i<em> G. </em><em>Wiet,</em> Les Mosquées du Caire, I—II, Paris 1932. —<em> H. Terrasse,</em> L’Art hispano-mauresque des origines au XIII<sup>e</sup> siècle, Paris 1932. — <em>G. Marçais,</em> L’Art de l’Islam, Paris 1946. — <em>L. </em><em>Torres </em><em>Balbas,</em> Ars Hispaniae, Madrid 1949.<tab>H. R. i R.</tab><br /> <em>VIDI PRILOG<br /> </em><strong>Srbija i Crna Gora.</strong> Za vreme petvekovne turske vlasti u Srbiji i Crnoj Gori nastala su brojna umetnička dela, kako verske, tako i profane namene. Najplodniji period bio je između XV i XVII<em> v.,</em> da bi gotovo potpuno zamro u XIX<em> v.</em> Do danas je očuvan samo manji deo islam. umetničkih spomenika, jer su mnogi propali zbog neotpornosti materijala u kome su izvedeni, ili, što se tiče građevina, posle seobe muslimanskog stanovništva iz oslobođenih krajeva u toku XIX i poč. XX<em> v.</em> Na većini su izvršeni konzervatorski zahvati.<br /> U oblasti graditeljstva Turci i naš islamizirani živalj razvili su najživlju aktivnost, naročito na teritoriji Kosova, Metohije i Sandžaka. Među njima najznačajnije su džamije. Podizane su katkada kao zadužbine turskih velikodostojnika, čak i samih sultana, ali su najčešće njihovi ktitori bili lokalni upravljači. Mada nema očuvanih podataka o graditeljima džamija, izvesno je da je među njima bilo dosta domaćih ljudi. Sve značajnije džamije u Srbiji i Crnoj Gori imaju u osnovi istu konstrukciju: centralni prostor prekriven kupolom koja se oslanja na trompe ili, ređe, na pandantife. Trem kroz koji se stupa u bogomolju prekriven je obično manjim kupolama, dok je uz samu građevinu prislonjeno visoko minare. Fasade nekih džamija oživljene su znalačkim postavljanjem crvenih opeka i sivog kamena, u horizontalnim nizovima, ali one uglavnom više deluju lepotom i skladnošću proporcija masa nego svojom spoljnom dekoracijom.<br /> Jedna od najstarijih islam. građevina u Srbiji —<em> Fetih-džamija</em> u Prištini (1461) <em>— </em>zadužbina je sultana Mehmeda II Osvajača. Njemu se pripisuje i dovršavanje druge prištinske, tzv.<em> Bazar-džamije.</em> Među građevinama XVI<em> v.</em> ističu se<em> Altum-alem-džamija</em> u Novom Pazaru,<em> Gazi-Mehmed-pašina džamija</em> u Prizrenu (1561) i<em> Džamija Husejin-paše Boljanića</em> u Pljevljima iz sredine stoleća. Remek-delo islam. graditeljstva na ovoj teritoriji,<em> Sinan-pašina džamija</em> u Prizrenu, sa smelo postavljenom kupolom i vrlo visokim minaretom, dovršena je 1615. Sa samog kraja XVII<em> v.,</em> izgleda, potiče<em> Bajrakli-džamija,</em> jedina u Beogradu očuvana muslimanska bogomolja, prilično neugledne spoljašnosti (v.<em> Džamija</em>).<em><br /> </em>Bliske su džamijama po konstruktivnim rešenjima i grobne građevine — turbeta.<em> Muratovo turbe</em> na Kosovu kod Prištine, podignuto neposredno posle Kosovske bitke 1389, ima kvadratnu osnovu, a prekriveno je poluobličastim svodom. Građeno je od tesanika i sa juž. strane mu je dozidan trem. Na Kosovu polju se nalazi i<em> Gazi-Mestanovo turbe</em> osmougaone osnove, zasvedeno velikom kupolom, koje je nastalo posle 1389 ili iza 1448. U Beogradu su očuvana dva turbeta tek iz XVIII<em> v.</em>;<em> Damid-Ali- pašino turbe</em> u Gornjem gradu — mauzolej velikog vezira sultana Ahmeda III — nastalo je 1716—17. U drugom beogradskom turbetu bila je grobnica šeika Mustafe, prvaka derviša sadijskog reda. Sagrađena je 1783 po nalogu Hisni-efendije, vezirova zamenika. Građevina je spolja šestougaona, iznutra kružna, a prekrivena je poluloptastim svodom.<br /> Iz XVI i XVII<em> v.</em> ima dosta pomena o mnogobrojnim medresama u Srbiji i Crnoj Gori, među kojima je naročito bila poznata<em> Medresa Mehmed-bega Jahja-pašića</em> u Beogradu. Međutim, od tih verskih škola očuvao se mali broj reprezentativnijih građevina (medresa uz Gazi-Mehmed-pašinu džamiju u Prizrenu iz sredine XVI<em> v</em>.).<em><br /> </em>Vodeći često ratove, Turci su obratili veliku pažnju vojnoj arhitekturi. Osim prepravki starih, već zatečenih tvrđava, podigli su i više novih. Tako je grad Ram na Dunavu nastao za vreme Bajazida II, između 1480 i 1512. Ovo utvrđenje čuva starije oblike i ima pravilnu petostranu osnovu sa kulama na svakom uglu. Od kasnijih objekata značajna je niska tvrđava iz početka XVIII<em> v.,</em> građena po ugledu na suvremena utvrđenja Vaubanovog sistema.<br /> Tokom turske vladavine nastali su i mnogi spomenici civilne arhitekture — karavansaraji, hanovi, amami, kameni mostovi i dr. Čuveni<em> Sokolovićev karavansaraj</em> u Beogradu iz sredine XVI<em> v.</em> poznat je samo po opisima; prilično je očuvan utvrđeni karavansaraj u Ramu na Dunavu sa kraja XV i poč. XVI<em> v.</em> Među značajnim objektima profane arhitekture ističu se stari amami od kojih su se očuvali interesantniji primeri u Prizrenu, Vučitrnu, Kosovskoj Mitrovici i Vranju. Održavajući brižljivo komunikacije, Turci su podizali mnoge mostove. Među njima jedan od najstarijih je kameni most u Prizrenu sa tri lučna otvora; podignut je krajem XV i u poč. XVI<em> v. </em>God. 1619 nastao je most u Nišu, delom obnovljen u XIX<em> v.</em><br /> Skulptorski ukras na građevinama se ređe javlja i on je uglavnom vrlo skroman. Dok spolja na fasadama potpuno odsustvuje, u unutrašnosti arhitektonskih spomenika katkada se javljaju delom obrađene kamene ploče ili dekoracije u štuku. Naročito su često ukrašeni mimbar i mihrab po džamijama (Gazi-Mehmed-pašina džamija u Prizrenu, Altum-alein-džamija u Novom Pazaru).<br /> Pojedini delovi zidnih površina po džamijama bili su ukrašavani živopisom; kao motivi javljaju se geometrijske šare, arabeske, biljne vreže i sl., a u kupolama često velike rozete. Sve te zidne slike karakteriše virtuozan i duhovit crtež i izvanredno bogatstvo živih boja. Među najlepšim primerima zidne dekoracije po džamijama, ponekad teško oštećenim, ističe se ansambl slika u Sinan-pašinoj džamiji u Prizrenu i Fetih-džamiji u Prištini.<br /> Posebno mesto među spomenicima islam. slikarstva na teritoriji Srbije i Crne Gore zauzimaju iluminirani rukopisi. Najraniji potiču iz XVI <em>v.,</em> ali se veština prepisivanja održala još i u XIX<em> v.</em> Većina rukopisa je imala u većoj ili manjoj meri slikani ukras koji je uglavnom imao dekorativno zaglavlje u gornjoj trećini strane. Ilustracije u sačuvanim islam. rukopisima na ovoj teritoriji ne odlikuju se uvek visokim kvalitetima. Crtež je katkad neprecizan, konture jako naglašene, a boje nisu uvek usklađene. Repertoar ukrasa sasvim je skroman, pa se ornamenti, pretežno geometrijski, često monotono ponavljaju. Jednu od većih zbirki iluminiranih islamskih rukopisa poseduje Muzej primenjene umetnosti u Beogradu. Starinom i umetničkim kvalitetima u njoj se izdvaja rukopis sa Muhamedovim izrekama (br. 779) koji je nastao 1542. Tu je temperom i zlatom slikana vešto stilizovana floralna ornamentika na azurnomodroj i zlatnoj pozadini. Spomenuti muzej čuva i nekoliko interesantnih islam. rukopisa iz XVIII <em>v.</em> U njima se preko cele strane slika izgled Meke i Medine iz ptičje perspektive, kao i predstave intérieura džamija. U muzejima u Pljevljima i Titovom Užicu nalaze se takođe zbirke islam. rukopisa, među kojima ima i iluminiranih primeraka.<br /> Brojni su predmeti primenjene umetnosti islamskog porekla — metal, drvo, koža, tekstil — ali su slabo proučeni. Naročito su značajni radovi u metalu namenjeni svakodnevnoj upotrebi; oni se odlikuju izvanrednom preciznošću izrade i bogatstvom ukrasa sa stilizovanim predstavama biljaka i životinja. Očuvani islam. povezi rukopisa u koži, uglavnom iz XVIII <em>v.,</em> pretežno su rad domaćih majstora; na njima su utisnuti ukrasni motivi geometrijskog i floralnog karaktera.<br /> Najdragoceniji primerci tekstila orijentalnog porekla dospevali su u naše krajeve iz centralnih oblasti turske carevine. Oni su rađeni zlatnom žicom na skupocenom materijalu, a njihovi tkači su, pored uobičajenih biljnih ornamenata, za ukrašavanje koristili i arap. pismo. Jedan od najstarijih očuvanih komada orijentalne tkanine kod nas je jedan pokrov iz Studenice iz poslednjih godina XIV <em>v.</em> (verovatno dar sultana Bajazida srp. dvoru); rađen je na svilenom brokatu zlatnom žicom i raznobojnom svilom i ima vrlo zanimljive stilizovane motive.<br /> Islam. spomenici su uticali na umetnička dela koja su nastajala u Srbiji i Crnoj Gori za potrebe pokorenoga pravoslavnoga življa. To je najviše došlo do izražaja u oblasti primenjene umetnosti. Islam. uticaj se manifestovao pri tome dvojako: s jedne strane prihvaćena su izvesna tehnička iskustva (intarzija, ukrašavanje metala), a sa druge strane uneti su mnogobrojni već omiljeni ornamentalni ukrasi u ranije postojeći repertoar. U oblasti arhitekture uticaj islam. graditeljstva manje se oseća; on se manifestovao uglavnom u prihvatanju i korišćenju pojedinih konstruktivnih i ukrasnih elemenata. U slikarstvu je islam. uticaj najmanje došao do izražaja — samo u oblasti minijaturnog slikarstva, dok u ikonopisu i zidnom slikarstvu nije bilo islam. prodora. Na zastavama i inicijalima nekih rukopisnih knjiga uočljiva je istočnjačka naturalistička floralna ornamentika, ali je sasvim retko (kao npr. u »Karanskom četverojevanđelju« iz 1608) islam. uticaj bio dominantan.<br /> LIT.: <em>G. Elezović,</em> Turski spomenici za istoriju Beograda i Srbije, Beogradske opštinske novine, 1927. — <em>M. Delić,</em> Turske starine u Beogradu, ibid., 1937, 1—3. — <em>A. Deroko,</em> SG. — <em>Isti,</em> Srednjovekovni utvrđeni karavansaraj u Ramu, Starinar, 1951, II. — Spomenici kulture, Beograd 1951. — <em>R. Veselinović,</em> Neka pitanja iz prošlosti Beograda od XVI do XIX veka, Godišnjak Muzeja grada Beograda, II, 1955. — <em>Z. Janc,</em> Iluminirani turski rukopisi u Muzeju primenjene umetnosti u Beogradu, Zbornik Muzeja primenjene umetnosti, I, 1955. — Zbornik zaštite spomenika kulture, IV—V, Beograd 1955. — <em>M.</em> <em>Simić</em> i <em>I. Zdravković,</em> Manje crkvene građevine i zgrade turskog doba na Novom Brdu i okolini, Glasnik Muzeja Kosova i Metohije, I, 1956. — ASNS, II, str. 265—270. — <em>Zdravković,</em> Spomenici arhitekture turskog doba, Jugoslavija, 1956, 12. — <em>Z. Janc,</em> Islamski rukopisi, Beograd 1956. — <em>A. Vasilić,</em> Orijentalni pokrov iz studeničke riznice, Zbornik Muzeja primenjene umetnosti, II, 1956, str. 45—60. <em>A. Urošević,</em> Prošlost Muratovog turbeta na Kosovu, Glasnik Muzeja Kosova i Metohije, I, 1956. — <em>Z. Janc,</em> Islamski povezi u jugoslovenskim zbirkama, Zbornik Muzeja primenjene umetnosti, II, 1956. — <em>Đ. Bošković,</em> Arhitektura srednjeg veka, Beograd 1957, str. 324—331. — <em>A. Hadžić,</em> Bajrakli džamija u Beogradu, Godišnjak Muzeja grada Beograda, IV, 1957. — <em>Lj. Nikić,</em> Džamije u Beogradu, Godišnjak grada Beograda, V, 1958. — <em>D. Medaković,</em> Karansko četverojevanđelje, Bibliotekar, 1959, 3—4. — <em>I. Zdravković,</em> Die Denkmäler türkischer Baukunst in Jugoslawien, Deutsche Kunst und Denkmalpflege, München 1959, str. 134—145. — Istorija naroda Jugoslavije, II, Beograd 1960, str. 565—570.<tab>S. Pet.</tab><br /> <strong>Hrvatska. </strong>Oblici islam. umjetnosti doprli su u Hrvatsku za turske vladavine (1513—1791). Premda je osmanlijska vlast u nekim krajevima na području današnjeg teritorija SRH trajala duže od dva stoljeća (dio Korduna), ostalo je sačuvano malo islam. spomenika u odnosu na ono, što je u to vrijeme nastajalo, a vidi se na starim prikazima pojedinih naselja iz toga doba (Osijek, Ilok, Knin, Skradin, Klis, Drniš). Turci su podizali brojne građevine strateškog značenja (npr. <em>Besina kula</em> kod Mušaluka, <em>Štulića kulino,</em> obje u Lici; <em>Perušić</em> kod Benkovca) ili su pregrađivali u iste svrhe neke srednjovj. gradove. Tako npr. Ali-paša jače utvrđuje Cetingrad Hergarskom kulom 1739, a Mehmed-paša kulom Drendžulom 1756 (ili 1765), o čemu svjedoče turski natpisi. Među objekte takve vrste ide i čuveni osječki most kojim su Turci od Sulejmanova pohoda 1526 upadali u srednje Podunavlje. — U izrazito islam. oblicima podizali su se džamije (v.) i različiti drugi spomenici koji su se tek pojedinačno očuvali. Tako se u obrambeno ziđe Iloka utisnula kupka ukrašena na vanjskoj stijeni plastičnim arabeskama, a u istom mjestu sačuvano je slikovito turbe u obliku otvorena baldahina, nadsvođeno malom kupolom (obnovljeno na poč. XX <em>st.</em>). Turbe zatvorena tipa s grobom proroka Gajbije postojalo je donedavna u Staroj Gradiški. Lijep nišan čuva franjevački samostan u Cerniku, a nekoliko primjeraka muzeji u Slavonskoj Požegi i Đakovu. Sačuvano je u svemu nekoliko česama (Cernik; Slavonska Požega, ova nazvana »Tekija«; Osijek, Muzej Slavonije); najbogatije je oblikovana česma s trostrukim lukom na gradu Klisu. Od stambene ahitekture strukturu ziđa islam. graditeljstva pokazuje kula sa strelnicama Jaić-bega u Gorjanima kod Đakova, pregrađena u kapelu 1837. Od kamenih mostova sačuvao se onaj kod Krupe pod. Velebitom. Među važnija ostvarenja civilnoga graditeljstva ide nedovršeni han Jusufa Maškovića Vranjanina kod Vrane u Dalmaciji, koji je taj zapovjednik sultanove vojske u početku Kandijskog rata podigao 1645 u »vrtu ličkog sandžaka«. — Oblici islam. umjetnosti našli su odraza i u predmetima umjetničkog obrta i na predmetima etnografskog značenja, koji predstavljaju turskoistočnjački smjer (oružje, odjeća, nakit), kao i na kućama i čardacima (Bakar, Voćin, Županja).<br /> LIT.: <em>V. M. Coronelli,</em> Muri, golfi... dell᾿Istria, Carnaro, Dalmatia, Venezia 1688. — <em>I. Kukuljević,</em> Nadpisi sredovječni i novovjeki, Zagreb 1891. — <em>J</em>. <em>Brunšmid,</em> Kameni spomenici hrv. narodnog muzeja u Zagrebu, VjHAD, 1912. — <em>Gj. Szabo,</em> SG. — <em>Isti,</em> Spomenici turskog doba u Slavoniji, Novosti, 1929, 89. — <em>J. Matasović,</em> Stari osječki most, Narodna starina, 1929, 18. — <em>M. Kostić, </em>Gaibijino turbe kod Stare Gradiške, Narodna starina, 1937, 33. — <em>Lj. Karaman, </em>Pregled umjetnosti u Dalmaciji, Zagreb 1952. — <em>Evlija Čelebija,</em> Putopis, odlomci o jugoslovenskim zemljama (prijevod H. Šabanovića), Sarajevo 1954. — <em>I. M. Zdravković,</em> Džamija i česma na Klisu, Naše starine, 1956. — <em>Isti,</em> Džamija, minare i tvrđava u Drnišu, Prilozi — Dalmacija, 1956, 10. — <em>A. Horvat</em> i <em>suradnici,</em> Spomenici u Hrvatskoj, Zagreb 1956. —<em> H. Dekker,</em> Đakovo i njegova okolica, Đakovo 1959.<tab>A. Ht.</tab><br /> <strong>Bosna i Hercegovina.</strong> Počeci islam. umjetnosti vezani su za dolazak osmanskih Turaka u ove pokrajine, odnosno za drugu pol. XV i za poč. XVI <em>v</em>. U to doba bio je već oblikovan osmanski turski umjetnički stil, stvoren uglavnom pod uticajima vizant. i seldžučko-perz. islamske umjetnosti.<br /> Osmanska turska umjetnost u Bosni i Hercegovini dala je pečat vremenskom razdoblju od poč. XVI do kraja XIX<em> v.</em> Ona je svoju najveću vrijednost realizirala u arhitekturi, a nizom umjetničkih zanata dala je i dekorativnoj umjetnosti tursko osmansko obilježje. U arhitekturi je zlatni period turskoga građenja u Bosni i Hercegovini bio relativno kratak: otprilike od 1520 do 1585. U tom periodu izgrađen je najveći broj sakralnih, javnih i vojnih objekata, a stambena je arhitektura tada dobila orijentalni karakter. U sakralnoj arhitekturi podignute su najvrednije džamije, mesdžidi i turbeta (mauzoleji) — a u javnoj arhitekturi medrese, tekije, hamami, hanovi i karavansaraji, bezistani, sahat-kule, mostovi i utvrde.<br /> Najčešće je primjenjivan tip jednoprostorne džamije pod kupolom ili četvo- rostrešnim krovom. Samo su<em> Gazi-Husrevbegova</em> i<em> Careva džamija</em> u Sarajevu, te<em> Ferhat-pašina džamija</em> u Banjoj Luci višeprostorne. Najvrednije su:<em> Gazi-Husrevbegova džamija</em> u Sarajevu (1530),<em> Ali-pašina</em> u Sarajevu (1561),<em> Aladža </em>u Foči (1550),<em> Karađozbegova</em> u Mostaru (1557),<em> Hadži-Alijina</em> u Počitelju (1563),<em> Sinanbegova</em> u Čajniču (1570),<em> Ferhat-pašina</em> u Banjoj Luci (1583) i <em>Jusuf-pašina</em> u Maglaju (1560). Sve ove džamije pripadaju klasičnom osmanskom arhitektonskom stilu kojemu su dale pečat škole turskih neimara Hajredina i Sinana. Graditelji džamija, kao i graditelji drugih javnih turskih objekata kod nas, nisu poznati. Izvjesno je da su to bili turski graditelji, a kod manje vrijednih realizacija radi se vjerovatno o domaćim neimarima koji su gradili ugledajući se u postojeće objekte iskusnih turskih graditelja. Ovo naročito vrijedi za gradnje XVII i XVIII<em> v.,</em> kada građevinski polet u Bosni i Hercegovini postepeno jenjava.<br /> Od objekata javnoga karaktera najveću arhitektonsku vrijednost imaju zadužbine najmoćnijega turskog namjesnika u Bosni Gazi-Husrevbega, koje je on podigao za svog namjesnikovanja (1521—41), odnosno one koje su poslije njegove smrti podignute iz sredstava njegova vakufa. To su:<em> Medresa</em> (1537), <em>Bezistan</em> (postojao od 1557),<em> Tašli-han</em> (postojao od 1557) i<em> Hamam</em> (postojao od 1565) — sve u Sarajevu. Veliku arhitektonsku vrijednost ima i<em> Brusa-bezistan </em>u Sarajevu (oko 1560), zadužbina velikog vezira Rustem-paše. Monumentalne sakralne i javne gradnje iz turskog perioda u Bosni i Hercegovini građene su u pravilu od kamena, za razliku od Makedonije gdje se pri ovakvu građenju zidalo alterniranim slojevima opeka i kamena pod uticajem vizant. načina. U Bosni i Hercegovini ovakav način nije primijenjen ni u jednom slučaju, što govori o jačim uticajima dalm. i primorskog načina zidanja. Poznato je da su dalm. i primorski klesari učestvovali u gradnji mnogih građevina u turskom periodu u Bosni i Hercegovini.<br /> Ornamentika turskog perioda u Bosni i Hercegovini posve je jednaka kao i istovremena turska ornamentika u Carigradu i drugim centrima Osmanskog carstva. Ovdje se uočavaju dva žanra: geometrijski ornament pod jakim uticajem maurske arabeske i originalniji »rumi« ornament sa stilizovanim biljnim dekorom i životinjskim figurama, toliko uprošćenim i stilizovanim da ovi oblici djeluju gotovo apstraktno. Ova ornamentalna dekoracija u Bosni i Hercegovini našla je svoju primjenu u arhitekturi u zidnim dekoracijama, u kaligrafiji i epigrafici, a u dekorativnoj umjetnosti u zanatima zlatara, kujundžija, tkača ćilima, vezilja, drvorezbara, uvezivača i dr. Glavni materijali kojim su se služili ovi zanatlije bili su: zlato, srebro, bakar, bronza, drvo i koža. Umjetničke tkanine, keramika i staklo nisu se proizvodili u Bosni i Hercegovini, iako su ove vrste proizvoda karakteristične za osmansku tursku umjetnost u matici zemlji.<br /> Cjelokupna umjetnost turskog perioda u Bosni i Hercegovini nosi obilježje provincijske turske umjetnosti, koja je u nekim realizacijama dostigla nivo najvrednijih turskih umjetničkih spomenika i produkata u Maloj Aziji. U arhitekturi se mogu konstatovati manji uticaji dalm. i primorskog klesarstva, a u dekoraciji ponegdje uticaji ranije domaće narodne ornamentike.<br /> LIT.: v.<em> Bosna i Hercegovina</em><tab>H. R.</tab><em><br /> </em><strong>Makedonija.</strong> Pojava i razvoj islam. umetnosti u Makedoniji vezani su uz period turske dominacije u ovim krajevima. Koristeći tekovine vizant.-orijentalne umetnosti, kao i umetničke i graditeljske tradicije porobljenog naroda, Turci stvaraju nove kvalitete u svojoj umetnosti uz veliko učešće domorodnih majstora.<br /> Na teritoriji Makedonije izgrađen je velik broj objekata sakralnog i profanog karaktera. Uticaj vizant.-orijentalne arhitekture na objektima Osmanlija došao je do velikog izražaja. Oni se koriste funkcionalnim, konstruktivnim i estetskim dostignućima mnogih porobljenih naroda. Centralna rešenja džamija, način zidanja u kamenu i opeci, upotreba svodnih pokriva — sve su to komponente koje oblikuju novu islam. arhitekturu tursko-osmanlijske škole.<br /> U Makedoniji razvoj ove arhitekture doseže vrhunac u XV i XVI <em>v</em>. Od sakralnih objekata građene su džamije, tekije i turbeta. Džamije su kvadratne osnove sa tremom, pokrivene kupolom ili krovnom konstrukcijom. Od sačuvanih džamija poznatije su:<em> Isak-begova</em> (1438),<em> Isa-begova</em> (1475),<em> Mustafa-pašina </em>(1492),<em> Jahja-pašina</em> (1506) i<em> Sultan-Muratova džamija</em> (obnovljena 1542) — sve u Skoplju; u Bitolju<em> Isak-begova</em> (1508),<em> Hajdar-kadija</em> (1561) i<em> Jeni-džamija </em>(1558);<em> Šarena džamija</em> u Tetovu i dr. Tekije su gradili derviški redovi. Najznačajnija sačuvana tekija<em> Arabati-teke</em> u Tetovu predstavlja čitav kompleks zgrada — za molitvu, stanovanje i ishranu derviša bektaškog reda i spada u red najvećih tekija u zemlji. Nadgrobne zgrade (turbeta), građene nad grobom neke verske ili svetovne ličnosti, obično se nalaze u dvorištu džamija, gde su sahranjivani ktitori džamija ili njihovi bliski, ili su slobodno postavljene u varoši, najčešće na nekom uzvišenju. Imaju kvadratnu, pravougaonu ili poligonalnu osnovu. Najviše je turbeta sačuvano u Skoplju:<em> turbe paše Jigit-bega</em> (podignuto posle njegove smrti, 1426), turbe u dvorištu Isak-begove džamije (XV<em> v.</em>),<em> Kral-K’zi </em>(XV<em> v.</em>),<em> Mustafa-pašino turbe</em> (1519),<em> turbe Ašik-Čelebije,</em> poznato pod imenom <em>Gazi-baba</em> (1571) i dr. Ima ih, u manjem broju, i u drugim gradovima Makedonije.<br /> Od profanih građevina ističe se veći broj hanova, hamama, bezistana i drugih objekata. Od hanova, najznačajniji je tzv.<em> Kuršumli-han</em> u Skoplju, koji je ime dobio po olovnom krovu, a potiče iz XV<em> v.;</em> jedna je od najlepših građevina islam. arhitekture u Makedoniji te impresionira naročito oblikovanjem prostora. Osim ovog, u Skoplju postoji i<em> Suli-han.</em> Hamami se sreću vrlo često po gradovima. Bilo ih je više ali su dosta uništeni. Osim javnih hamama bilo je i kućnih u mnogo većem broju. Turski putopisac iz XVII<em> v.</em> Evlija Čelebija navodi da je u Skoplju bilo do 1060 kućnih hamama. Najpoznatiji je<em> Daut-pašin hamam</em> u Skoplju iz 1484 (danas adaptiran za Umetničku galeriju). Sastoji se od ženskog i muškog dela. Naročito je uočljivo funkcionalno oblikovanje unutrašnjih prostora; u spoljnjem oblikovanju naročito se ističe njena »peta« fasada, pokrivena kupolama raznih dimenzija. U Skoplju se nalaze još<em> Čifte-hamam, Kuri-hamam</em> i<em> Stara-Nova banja.</em> Sačuvani su i hamami u Tetovu, Ohridu, Debru, Bitolju, Prilepu i dr., a neki od njih još uvek funkcionišu. — Održala su se svega tri bezistana, a bilo ih je i više, Što se razabire iz opisa E. Čelebije. Bezistani u Skoplju i Štipu verovatno su građeni u XV i XVI<em> v.</em> dok je bitoljski mlađi, iz XIX<em> v.</em> Najznačajniji je bezistan u Štipu koji deluje monumentalno sa svojim masama i skladnošću proporcija. Od drugih objekata susreću se u većem broju česme, šadrvani, mostovi, kao i akvadukt u Skoplju.<br /> Kod katastrofalnog zemljotresa 1963 u Skoplju veći deo spomenika teško je oštećen, ali su u toku obnova, restauracija odnosno rekonstrukcija tih arhitektonskih objekata.<br /> Puna plastika ne susreće se u islam. umetnosti u Makedoniji; izuzetak su dve glave životinja u Štipskom bezistanu. Plitkoreljefna plastika orijentalnog je porekla; zastupljena je naročito u intérieuru arhitektonskih objekata, a i na izvesnim spoljnjim delovima zgrada. Mihrabi i mimbari džamija, portali i kapiteli ukrašavaju se plitkom reljefnom dekoracijom, često kombinovanom sa perforacijama; vrlo je bogato rešavana te deluje čipkasto. Ornamentika je pretežno geometrijskog karaktera. Plastično izvedeni visuljci — stalaktiti — susreću se kod trompi ili kao ispuna pandantifa i doprinose ukrašavanju unutrašnjeg prostora zgrada. Plitkoreljefna plastika naročito je zastupljena u obradi nadgrobnih spomenika — nišana. Kod ovih su orijentalne tradicije često pomešane sa elementima baroka; ornamentika je pretežno biljnog karaktera.<br /> U unutrašnjosti građevina posvećena je pažnja i obradi u drvetu (vratna krila, plafoni i dr.). Dekoracija je plitkoreljefna, slična kao u mermeru, a često i konstruktivna, izvedena spajanjem daščica raznih geometrijskih oblika. Slikana dekoracija u obliku stilizirane biljne i geometrijske ornamentike nalazi se i u unutrašnjosti džamija i kod nekih stambenih zgrada, naročito kod konaka. Orijentalnog je porekla, često pomešana sa rusticiziranim elementima baroka. Često se susreću i prikazi pejzaža u džamijama i konacima. Kod Šarene džamije u Tetovu ova dekoracija je došla do punog izražaja: unutrašnje površine zidova i fasáda prekrivene su ornamentima koji potiču iz vremena obnove ove džamije (1785). Najčešće su se upotrebljavale plava, zelena i smeđkasta boja. Dekoracija u fajansu vrlo je slabo zastupljena; nalazi se na portalu Jeni-džamije u Bitolju u vidu arabeske, te na turbetu u dvorištu Isak-begove džamije u Skoplju. Upotrebljavano je i bojeno staklo, čija obrada podseća donekle na neku vrstu vitraila. Ovde su male staklene površine, najčešće obojene purpurno crveno i plavo, vezivane gipsanim profilima.<br /> Primenjena umetnost bila je vrlo razvijena. Intenzivna je umetnička obrada metala; radilo se u zlatu, srebru, bakru i kalaju, u raznim tehnikama. Predmeti su gravirani ornamentima islam. porekla uglavnom biljnog karaktera. Osim turskih, učešće naših majstora bilo je vrlo veliko (to se saznaje iz potpisa na samim predmetima). Naši majstori prihvatili su istočnjačku ornamentiku, ali je prerađuju prema svom ukusu. Najznačajnije radionice bile su u Kratovu, Prilepu, Bitolju, Skoplju, Štipu i Ohridu. — Osim metala negovan je i rad na tekstilu, a naročito su poznati vezovi u srmi. Umetnički su obrađivani i pojedini predmeti za pokućstvo, izvedeni u drvetu sa inkrustacijom u sedefu.<br /> LIT.: <em>G. Elezović,</em> Turski spomenici u Skoplju, Gl.SND, 1925, 1929. — Umetnička obrada metala, I, Beograd 1956. — <em>Đ. Bošković,</em> Arhitektura Srednjeg veka, Beograd 1957. — <em>K. Tomovski,</em> Džamija vo Bitola, Zbornik na Tehničkiot fakultet vo Skopje, 1956—57. — <em>Isti,</em> Pregled na poznačajnite turbinja vo Makedonija, Skopje 1957—58.<tab>K. To.</tab>",3,islamska-umjetnost.pdf,
ITALIJA,21,"<strong>ITALIJA</strong> (lat. i tal.<strong> Italia</strong>), država juž. Evrope koja obuhvaća ravnicu juž. od Alpa, Apeninski poluotok te Siciliju i Sardiniju, pored niza manjih otoka.<br /> Njen položaj u središtu Mediterana omogućio joj je, da već u prethist. razdobljima postane istaknut posrednik u širenju mediteranske civilizacije. Kolonizacijom Helena u ← I mileniju ulaze juž. Italija i Sicilija u sklop visokih civilizacija antike. Starosjedilačka italska plemena stvaraju u tom istom mileniju prvi jači politički organizam, Rim; iz te jezgre razvija se teritorijalnim širenjem kroz nekoliko stoljeća republika, čije je uređenje postalo uzor za drž. uređenja u Srednjem i Novom vijeku. U pobjedonosnim ratovima koje rim. republikanske a kasnije i carske legije vode sve do krajnjih rubova tada poznatog svijeta posvuda se širi i afirmira rim. kultura<em> (humanitas);</em> prešavši italske granice, ona postaje kozmopolitska pojava koja ostavlja duboke tragove na golemu području od Britanije do Mezopotamije, od Germanije do Egipta. U kasno carsko doba uključuje se i kršćanstvo u okvir rim. civilizacije. Legendarno bogatstvo Italije i Rima privlači u vrijeme velike Seobe naroda »barbarska« plemena koja su postepeno nadirala iz ist. Evrope; njihovi prodori zadaju konačan udarac Rimskom carstvu u drugoj pol. V<em> st.</em> U Italiji se nakon toga stvara niz državica; u nekima od njih zadržala se latinska kulturna dominanta, a u drugim je došlo do sinteze autohtonih tradicija i kulturnih elemenata osvajača. Od VI<em> st. </em>dalje postepeno formiranje papinske države, penetracija Bizanta, Arapa, Normana, Saracena i Franaka predstavljaju etape u kulturnom i političkom razvoju tal. nacije. Od Otona I u drugoj pol. X<em> st.</em> Italija ulazi u interesnu sferu njem. careva; njihova prisutnost izaziva u idućim stoljećima oštre sukobe između carske i papinske stranke (Gibelini i Gvelfi), pogodujući sve intenzivnijem razvoju partikularističkih tendencija. Gradovi-komune Amalfi, Pisa, Venecija, Firenca, Genova i dr., postavši najjači trgovački emporiji Mediterana, stvaraju bogatstvom svoju političku moć. Razgranato trgovanje s inozemstvom, dodiri s drugim kulturama i jak prodor laičkog elementa u sferu obrazovanja ruše postepeno shvaćanja na kojima je izgrađena srednjovj. kultura i utiru put razvoju humanizma i renesanse. U XVI<em> st.</em> na tal. tlu odigravaju se sukobi velikih sila: Njemačkog carstva, Francuske i Španjolske. U tom kolopletu i srazu različitih interesa nemoguće je bilo provesti ujedinjenje tal. državica; papinska vlast jača unatoč snažnom pokretu reformacije i drži u djelomičnoj zavisnosti niz gradova-republika i kneževina, a španj. Habsburgovci imaju u svojim rukama velika područja zemlje. Pojedine kneževine ponekad se doduše ujedinjuju, od svoje volje ili pod pritiskom jačih partnera, u veće jedinice; to ujedinjavanje bazira se, međutim, većinom na dinastičkom principu. Najveći dio Italije ujedinjen je ponovo (prvi put nakon propasti Rimskog carstva), kad su Bonaparteove armije u naletu osvojile Italiju. Poslije njegova pada restaurirane su (1815) neke stare države na tlu Italije, dok je lombardijsko-venetsko područje pripalo Austriji. Tek je Risorgimento 1861 proveo ujedinjenje Italije kojoj je 1870 priključena i Papinska država. U nizu ratova kroz stoljeća, u Italiji je uništen golem broj umjetničkih spomenika; veoma teške gubitke I. je pretrpjela i u toku Drugoga svjetskog rata.<tab>Z. Ša.</tab><br /> <strong>PRETHISTORIJA.</strong> I. je bila nastanjena već u najstarijim fazama<em> paleolitika.</em> Prvi poznati nalazi pripadaju chelléenu i clactonienu (Madonna del Freddo kod Chietija, Tragara na otoku Capri, Quinzano kod Verone). Acheuléenski period zastupan je u nizu lokaliteta među kojima se ističu Venosa, Torre in Pietra i Matera. Mnogo su brojniji nalazi iz mousteriena koji je proširen na prostranom području od Kalabrije (spilja Scalea) do Ligurije (Balzi Rossi). Nijedna od ovih kultura nije ostavila tragova o aktivnosti na području lik. umjetnosti. One se javljaju tek u razdoblju mlađeg paleolitika. Na nalazištima Balzi Rossi, Arene Candide, Tronci di Avezzano, Porta a Positano, u spiljama Niscemi i Polesini (kod Rima) i dr. pronađeni su valuci na kojima su izvedeni prikazi životinja, rađeni uglavnom pod utjecajem paleolitičke umjetnosti juž. Francuske i Španjolske. Na zidovima spilja Addaura kod Palerma i Romanelli kod Otranta otkriveni su zanimljivi crteži. Crteži iz Addaura kao i iz nekih drugih lokaliteta, pokazuju konsekventnije provedenu shematizaciju nego crteži franko-kantabrijskoga kulturnog kruga; istodobno, oni su vrlo srodni sjevernoafričkim slikama, zbog čega neki arheolozi izdvajaju posebnu mediteransku grupu umjetnosti mlađeg paleolitika koja, po njihovu mišljenju, ima upravo u Italiji jedan od svojih centara. Iz ovog su perioda i »paleolitičke Venere« iz nalazišta Balzi Rossi (u Liguriji), iz Savignana i iz Trazimenskog jezera. — Materijala iz<em> mezolitika</em> nađeno je samo na nekoliko lokaliteta (Arene Candide, spilja Drisiglia). Mnogo su brojniji nalazi iz<em> neolitika,</em> osobito s kraja ovog perioda (iz eneolitika). Najstarije faze neolitika karakterizira tzv. impresso-keramika, ukrašena grubim i jednostavnim ornamentom (Arene Candide, Stentinello na Siciliji, Molfetta u Apuliji). U kasnijem neolitiku i eneolitiku proširene su u Italiji kulture obojene keramike, u prvom redu starija kultura Ripoli (Ripoli, otok Capri), s linearnom ornamentikom izvedenom najčešće crvenom bojom na žućkastoj podlozi. Mlađe kulture obojene keramike s ornamentima, rađenim u krivuljama, bogato su zastupane na nalazištima juž. Italije (Matera, Molfetta, Megara Hibleja i dr.). Potkraj neolitika pojavljuju se u sjev. Italiji prva sojenička naselja (Lagozza, Cataragna, Arquà itd.).<br /> U<em> brončano doba</em> proširene su u Italiji veoma disparatne kulture. U sjev. Italiji (Lombardija, Veneto) nastavlja se život sojeničkih naselja, a u Emiliji i juž. Lombardiji pojavljuje se poseban tip naselja karakterističan za ove provincije, terramare (Castellazzo di Fontanellato, Castione dei Marchesi, Montata dell’Orto, Zaffanella, Montale). To su naselja pravilnog četverokutnog tlocrta s ulicama koje se sijeku pod pravim kutom, dijeleći naselje u pravilne inzule. Život se u njima naglo prekida potkraj brončanog doba, pa se pretpostavlja, da su se njihovi stanovnici odselili iz tih krajeva. Na jugu Italije, osobito u okolici Otranta, pojavljuju se brojni menhiri i dolmeni, dok na Siciliji u to doba cvjeta drugi period Sikulske kulture (prvi period pripada eneolitiku), u okviru kojega dolazi do snažnog utjecaja egejskog kruga na Italiju: keramika je rađena na lončarskom kolu, a grobovi s komorama, uklesani u stijene, podsjećaju na tholose mikenske kulture (Cozzo Pantano, Pantalica, Tapso, Plemmirio). Na Sardiniji se javlja poseban tip megalitičkih građevina, nuraghe; sačuvanih ima oko 6000, koncentriranih pretežno u zap. dijelu otoka (Losa di Abbasanta, Serrucci, S. Barbara di Villanova, S. Antine di Torralba). U novije vrijeme preteže mišljenje, da su nuraghe bile stambene zgrade i utvrde. Kao grobovi služili su manji megalitički spomenici. U tim grobovima, kao i u većim građevinama koje su služile kao kultne zgrade, nađen je niz brončanih figurica, očito votivnih, koje realistički prikazuju ratnike, majke s djecom, pastire i plemenske poglavice. Iz brončanog doba potječu, čini se, i tisuće shematiziranih prikaza ljudi, životinja i scena iz svakidašnjeg života izvedenih na stijenama na otvorenom prostoru u sjev. Italiji (Val Camonica, Colle di Tenda, Orco Foligno, Fontanalba). Pod različitim vanjskim utjecajima razvija se u<em> željezno doba</em> u Italiji niz kulturnih grupa. Na Sardiniji se i dalje grade nuraghe. U ovo doba podignute su i kultne građevine u S. Vittoria Albini, Uta, Foraxi Nioi i dr., a produkcija sitne brončane plastike doseže vrhunac. Na Siciliji je očit jak grč. utjecaj. Starosjedioci (Sikuli, Sikani, Elimi) izrađuju sitnu plastiku i keramiku koju ukrašuju obojenim geometrijskim ornamentom, a u Agrigentiju su otkopani ostaci velikog predgrč. hrama. U Apuliji se u ovo doba javljaju mnogi elementi balkanske ilir. kulture. Stanovnici tog područja bili su, čini se, Iliri koji su se u poč. ← I milenija doselili ovamo s ist. obale Jadrana i ubrzo potpali pod grč. utjecaj; u ← V<em> st.</em> razvija se intenzivna produkcija obojene keramike koja se izvozi u obalna područja Jadranskog mora. U srednjoj i sjev. Italiji razvijaju se različite kulture. Picenska kultura (kultura Novilara) u provincijama Piceno i Marche pokazuje tijesne veze s ilir. kulturama na Balkanskom poluotoku. Poznata je uglavnom po nizu značajnih nekropola (Novilara, Belmonte Piceno, Cardeto, Cupra Marittima); malobrojni predmeti lik. umjetnosti imaju osobine grč. arhaike. Kultura Villanova u Emiliji i Romagni razvila se pod snažnim grč. utjecajem (toreutika, nadgrobni kameni spomenici s prikazima iz podzemnog svijeta, keramičke posude oslikane ljudskim figurama). Njen centar se nalazio u današnjoj Bologni. U razvojnom pogledu, kod nje se može razlikovati pet faza, koje su nazvane po lokalitetima iz same Bologne: Pre-Benacci, Benacci I i II, Arnoaldi i Certosa. Sjev. od kulture Villanova u Venetu, prostire se područje kulture Este; zanimljive su i značajne njene figuralne nadgrobne stele i proizvodi toreutike (situla Benvenuti), koja se također oslanja na grč. uzore. Lik. umjetnosti kulture Golasecca, na području alpskih jezera sjev. Italije, vrlo su slabo poznate. Brojne keramičke posude iz nekropole Airolo, Bissone del Po, Grandate, Val di Vico i dr. ukrašene su sasvim jednostavnim ornamentom. Od svih kultura toga doba u Italiji najzanimljiviji facies pokazuje etrurska kultura na području današnje Toskane (v.<em> Etrurija</em>).<em><br /> </em>Etrurci još dugo poslije pada pod rim. vlast (← III <em>st.</em>) zadržavaju mnoge svoje običaje i razvijaju živu aktivnost na polju lik. umjetnosti koja traje već od ← VII<em> st.</em> U posljednjoj fazi (← III do ←<em> st.</em>) etrurska je kultura pod utjecajem helenizma.<br /> <strong>GRČKE KOLONIJE.</strong> U toku željeznog doba prodire u Italiju postepeno grč. kultura koju donose grč. kolonisti, u prvom redu na Siciliju i u juž. Italiju (Magna Graecia). U vrijeme kolonizacije italske obale u ← VIII i ← VII<em> st. </em>osnovali su Grci niz gradova (Naxos, Sybaris, Kroton, Akragas, Selinus i dr.). U mnogima od njih sačuvani su ostaci monumentalnih hramova i drugih građevina (teatri u Sirakuzi i Segesti; gradske utvrde u Sirakuzi itd.). Pored toga, tu je rađen i velik broj statua (Demetra iz Taranta, Apolon iz Gele), reljefa (metope iz Selinunta) i dr. Vrlo su brojni nalazi keramičkih oslikanih vaza. U ← IV i ← III<em> st.</em> umjetnost u južnoitalskim grč. gradovima opada. Istodobno se u srednjoj Italiji rađa rim. država koja će uskoro zavladati cijelom Italijom.<br /> <strong>RIMSKA UMJETNOST.</strong><em> Doba republike.</em> Umjetnički predmeti iz ← VII do ← IV<em> st.,</em> sačuvani u samom Rimu i u Laciju (Kapitolijska vučica, Jupitrov hram na Kapitoliju, Manios-fibula, cista Ficoroni i dr.) imaju obilježja etrurske umjetnosti. Tek u toku ← III<em> st.,</em> a osobito u poč. ← II<em> st.,</em> razvija se u Rimu, pod sve jačim utjecajem grč. umjetnosti s juga, a na bazi lik. koncepcija autohtonog italskog stanovništva, umjetnost u kojoj se manifestiraju određeni elementi originalnosti. Ta je originalnost posebno naglašena u portretu koji je, za razliku od portreta iz Etrurije i Grčke, po koncepciji naturalistički; svoje podrijetlo taj portret vuče iz običaja izrađivanja voštanih maska pređa (v.<em> Imagines</em>). Rimski reljef republikanskoga doba razlikuje se od grč. po tome što je redovno viši i rađen u nekoliko planova; prizori teku kontinuirano i obično prikazuju hist. događaje. Iz toga doba ima vrlo malo sačuvanih slikarskih djela. Pojedini fragmenti i zabilježeni podaci о slikarstvu pokazuju da i ovdje dolazi do punog izražaja realističko prikazivanje figura te smisao za perspektivu i iluzionistička rješavanja; u tematici dominiraju hist. događaji. Poznata su i imena nekih slikara (<em>C. Fabius Pictor,</em> ← IV<em> st.; M. Pacuvius,</em> ← 219 do ← 129). Odlučnu ulogu u formiranju rim. lik. umjetnosti imala je činjenica da upravo u ← II<em> st.</em> vojskovođe, vraćajući se s osvajačkih pohoda, donose u Rim velik broj kipova iz Grčke (iz Atene, Korinta, Epidaura). Istodobno i brojni grč. umjetnici dolaze u Rim, gdje nastavljaju djelatnošću. Najvažniji među njima bili su Pazitel iz Velike Grčke i<em> Arkezilaj iz Kirene</em> (autor kipa »Venus Genetrix«, koji je ← 46 postavljen u Cezarovu hramu božice Venere). Oni udaraju pečat rim. ukusu oko sredine ← I <em>st.;</em> pod njihovim vodstvom rade brojni kopisti koji unose u rim. umjetnost elemente različitih stilova: rodskog, neoatičkog, aleksandrijskog itd. Svi su se ti elementi postepeno stapali, pa se već potkraj republikanskog doba pojavljuje nov rim. stil, koji će se afirmirati u carsko vrijeme.<br /> <em>Carsko doba do Flavijevaca.</em> U prvo vrijeme carstva, u doba Augusta, počinje intenzivan razvoj rim. umjetnosti. Sâm Rim ukrašava se velikim arhitektonskim objektima (Ara Pacis Augustae, Domus Augustana na Palatinu, Forum Augusti, Panteon), a teatri, amfiteatri, akvedukti, hramovi i druge građevine podižu se u svim gradovima Italije. Velik procvat doživljuju slikarstvo, kiparstvo, mozaik i gliptika (najpoznatiji je majstor <em>Dioskurid iz Kilikije</em>). Od slikarskih ostvarenja osobito značenje imaju zidne slike iz Pompeja i Herkulaneja; u Augustovo vrijeme pada razvoj tzv. Trećeg pompejanskog slikarskog stila (dva starija stila pripadaju ← I.<em> st.</em>). Općenito uzevši, lik. umjetnosti Augustova doba imaju odlike strogoga klasicističkog stila; dotadašnji naturalizam, posebno u skulpturi, pojavljuje se sada jedino u neoficijelnoj sitnoj plastici, a katkada i u dekoraciji. Težnja prema monumentalnosti, koja dolazi do izražaja i u arhitekturi i u kiparstvu, odražava se i u umjetnosti za Augustova nasljednika, Tiberija. Oko sredine I <em>st.,</em> a pogotovo kasnije, u doba Flavijevaca, umjetnost se vraća starim predaugustovskim tradicijama, obogaćenim tekovinama klasicističkog perioda. U slikarstvu se afirmira tzv. Četvrti pompejanski stil, koji znači vraćanje na iluzionizam i perspektivu Drugog stila.<br /> Ta nova orijentacija u lik. umjetnostima doseže vrhunac u tzv. Flavijevskom stilu za vladanja Vespazijana, Tita i Domicijana (druga pol. I <em>st.</em>), i kasnije za cara Trajana.<tab>Al. S.</tab><br /> <strong>KASNA ANTIKA. </strong>Od vremena vladanja flavijevske dinastije postaje utjecaj Orijenta na rim. javni život sve očitiji, a s tim u vezi naginje i umjetnost sve većoj raskoši, koliko u formatu, toliko i u materijalu i izradbi. Nestala klasična jasnoća nadomješta se, u fazi nastupa oštrih društvenih kriza, obiljem oblika najvećega vanjskog sjaja. Raskoš i sjaj razvijaju se i u svim granama umjetničkog obrta i u upotrebnim predmetima.<br /> <strong>Arhitektura. </strong>Flavijevci (I <em>st</em>.), Antonini (II <em>st.</em>) i Severi (III <em>st.</em>) nastavljaju s velikim gradnjama javnih objekata. Rim znatno mijenja oblik i izgled svojih ulica i trgova osobito poslije požara koji su poharali grad za Nerona, Komoda (191) i Karina (283). Nakon izgradnje brojnih ranijih carskih foruma slijedi podizanje posljednjeg i najbogatijeg, Trajanova foruma, glavnog djela najslavnijega rim. graditelja <em>Apolodora iz Damaska.</em> Za Trajana dovršene su i Domicijanove terme prema kojima su kasnije (217) sagrađene Karakaline a nakon njih još i Dioklecijanove terme: prve imaju 120.000 <em>m</em><sup>2</sup> druge ih premašuju i površinom (140.000 <em>m</em><sup>2</sup>) i raskošnim uređenjem. Od kazališta i zgrada namijenjenih igrama najveći je tzv. flavijevski amfiteatar ili Kolosej, nazvan po uništenom obližnjem »Kolosu«, 34 <em>m</em> visokom kipu cara Nerona. Od ostalih spomenika, značajnih za daljnji razvoj umjetnosti, do naših se dana sačuvao Panteon, obnovljen u vrijeme cara Hadrijana (117—138), primjer definitivno formirane centralne ant. građevine prekrivene kupolom, zatim ostaci nekoliko bazilika (Basilica Ulpia na Trajanovu forumu i Maksencijeva [Konstantinova] bazilika koja predstavlja istaknuti objekt prekriven svodovima) kao i brojni spomen-stupovi i slavoluci. Od njih su u Rimu značajni Trajanov stup, sa spiralnim reljefnim ukrasima koji na kontinuirani način prikazuju careve borbe s Dačanima i stup Marka Aurelija (borbe s Markomanima), te slavoluci Septimija Severa i Konstantina, a izvan Rima Trajanovi slavoluci u Anconi i Beneventu.<br /> <strong>Skulptura. </strong>Najoriginalniji izraz postignut je i najduže sačuvan u portretnoj plastici u kojoj se jasno ocrtavaju dva velika razdoblja: vrijeme Flavijevaca i Antonina, te doba koje počinje sa Septimijem Severom a završava se propašću Zapadnorimskog carstva. Od Vespazijana do Komoda razvoj portreta doseže izvanrednu tehničku virtuoznost, ali feminizira izgled prikazanih osoba. U slijedećem razdoblju još nekoliko puta oživljuje strogi rim. naturalizam; općenito su omiljeli golemi portretni kipovi (tzv. Kolos iz Barlette), a nagoviještaju se i obilježja onog »ekspresionizma« i »spiritualnosti« koja se susreće u starokršćanskoj umjetnosti i koja se, tako reći bez cezure, nastavlja u bizant. načinu prikazivanja likova.<br /> <strong>Slikarstvo. </strong>Za starije razdoblje rim. slikarstva postoji obilna dokumentacija u Pompejima. Kasna antika zbog nedostatka sačuvanih spomenika nije naročito dobro poznata. No i pored toga može se razabrati da u flavijevskom slikarstvu prevladava sakralna tematika s alegorijskim prizorima i figurama, koji gotovo bez izuzetka aludiraju na posmrtni život. Počevši od Severâ, slikarstvo je tehnički kvalitetnije od plastike. Sakralne teme još su uvijek česte, a uz to se javljaju i dekoracije koje imitiraju tzv. Drugi pompejanski stil (stijena, raščlanjena arhitektonskim elementima, pruža iluziju vidika na pejzaže, palače, vrtove i more); to dokazuje, slično kao i neki primjeri iz kršćanskih katakomba za Četvrti stil, da je taj način slikarske interpretacije znatno preživio tzv. Augustovo doba za koje je bio osobito značajan. O sve jačem utjecaju Orijenta svjedoči činjenica, da su od doba Flavijevaca sve češći mozaici. Brojna odlična djela vjerojatno su imitacije helenističkih slika ili mozaika (motiv borbe kentaura s leopardima, pejzaži s kozama itd.). Kvaliteta slikarskog djela i tu općenito opada. Među posljednjim su, umjetnički zanimljivijim, ostvarenjima mozaici u Karakalinim termama iz III <em>st.,</em> te mozaici iz IV <em>st.</em> koji ukrašuju baziliku Junija Basa i koji mnogim svojim karakteristikama, osobito izrazitom težnjom za frontalnošću, već nagoviještaju kasnije bizant. slikarstvo.<br /> <strong>STAROKRŠĆANSKA UMJETNOST. </strong>Konstantinov edikt (313) dijeli razdoblje starokršćanske umjetnosti u starije doba (kad kršćanstvo živi još više ili manje u ilegalnosti, kao religija socijalno ugnjetavanih slojeva) i u doba poslije edikta, kad kršćanstvo postaje državnom vjerom i raspolaže zamašnim materijalnim sredstvima. Počeci kršćanske umjetnosti gotovo su bez izuzetka vezani na podzemna groblja, katakombe (u Rimu i u drugim većim ant. gradovima) s hodnicima (ambulacra) te kvadratičnim, pravokutnim a i okruglim prostorima (cubicula ili cryptae) koji su imućnijim obiteljima služili kao grobnice. U grobovima (loculi), koji su jedan iznad drugog usječeni u stijene, sahranjivali su imućniji vjernici svoje pokojnike; otvor u stijeni kadkad je polukružno isječen i nadsvođen (arcosolia).U Rimu su najpoznatije i po slikarskim ukrasima najznačajnije Prisciline katakombe uz Via Salaria Nuova u kojima se između ostalih nalazi Grčka kapela s motivom »Fractio panis« i jedna od najstarijih slika Bogorodice s djetetom; uz Via Nomentana tzv. Coemeterium majus, gdje se nalazi izvanredni motiv orantkinje s djetetom i motiv prostratio; uz Via Labicana gdje se nalaze katakombe sv. Petra i sv. Marcelina, s brojnim slikama oranata i tzv. fossores (grobara, kopača jama); zatim katakombe sv. Kaliksta uz Via Appia Antica s prizorom Kristova krštenja i motivom dviju riba ispod košarice s kruhom; katakombe Pretekstata s prizorima ljetnog doba, te uz Via Ardeatina katakombe sv. Domitile s poznatim »Poklonstvom kraljeva« (njihov se broj radi simetrije popeo na četiri).<br /> O kronologiji slikâ u katakombama postoje nesuglasice. Među najstarije dekorativne slike ubrajaju se one koje podsjećaju na tzv. Četvrti pompejanski stil (u katakombama sv. Domitile, druga pol. II <em>st.;</em> u Amplijatovu cemeteriju). Hipogej Flavijevaca ukrašen je motivima malih krilatih genija (nastali vjerojatno oko 200). Tipično kršćanski motivi javljaju se na poč. III <em>st.,</em> npr. u Pretekstatovim katakombama i u kripti Lucine u Kalikstovim katakombama. Oko 220—40 nastala je u katakombama Priscile spomenuta Bogorodica, u katakombama sv. Petra i sv. Marcelina prikaz ozdravljenja žene koja je krvarila, a možda i tzv. Kubikul orantkinje sa zastrtom glavom. Ikonografski se najstarije slike ograničuju na ornamentalne i simboličke motive koji imitiraju suvremenu ant. umjetnost (Amor i Psiha, Orfej, amoreti, vaze, cvjetne girlande). Značajni su kršćanski simboli riba, janje, slova alfa i omega, pastir, sidro, paun, feniks itd. Uskoro se javljaju i biblijske scene i prizori iz Evanđelja (Noa u barci, Danijel u lavljoj jami, tri mladića u užarenoj peći, Jona, različita Kristova čuda).<br /> <strong>Arhitektura. </strong>Uobičajeni tip kultne građevine legaliziranog kršćanstva već je od početka bazilika. Najznačajnija je bazilika stara peterobrodna Petrova crkva (324—49), nakon koje se u Rimu grade, između ostalih, S. Giovanni in Laterano (oko 335, potpuno pregrađen u XVIII <em>st.</em>), S. Clemente — donja crkva (368—99), peterobrodni S. Paolo fuori le mura (započet 386, posve obnovljen nakon požara 1823) i Sta Pudenziana (384—99). Među bolje sačuvanim bazilikama ističu se Sta Maria Maggiore (352—56 ili 432—40, s arhitravom iznad stupova) i Sta Sabina (422—32, s arhivoltima). Centralni tip reprezentiraju u Rimu Sta Costanza i nešto kasnije Sto Stefano Rotondo (468—83) te baptisteriji (u Rimu uz S. Giovanni in Laterano, 432—40; u Milanu S. Lorenzo, 355—72).<strong><br /> Skulptura. </strong>Starokršćansku plastiku predstavlja uglavnom ukras sarkofaga; sarkofazi rađeni za katakombe nastali su gotovo bez izuzetaka u III i IV <em>st.</em> i stilski odgovaraju općem razvoju kasnorim. plastike. Tzv. aleksandrijski tip (posebnu varijantu predstavljaju strigilirani sarkofazi) često prikazuje seljačke i pastirske prizore; likovi su pravilnih proporcija i vješto modelirani. U kasnom III <em>st.</em> i u Konstantinovo doba afirmirao se tzv. maloazijsko-antiohijski tip: prizori su obično iz Biblije, a nižu se u neprekidnom frizu; od druge četvrtine IV <em>st.</em> prizori se komponiraju u dva pojasa. U obje varijante plastične forme tvore jake kontraste svjetla i sjene; u biti su više optičke nego haptičke. Istodobno s kontinuiranim načinom (figuralne kompozicije u neprekidnom nizu) javlja se i sarkofag s kolonetama: prizori su stupićima podijeljeni u više niša (obično pet ili sedam), a opaža se dotad nepoznato hijerarhijsko tretiranje biblijskih prizora; najznačajnija osoba postaje Krist i prizori u kojima se on prikazuje — »Victoria Christi«, »Maiestas Domini« i »Traditio legis« podsjećaju na likove imperatora s rim. slavoluka, osobito u scenama peroracije i aklamacije. Najvažnije su zbirke sarkofaga na teritoriju Italije u Lateranskom muzeju i u Vatikanu u Rimu, a najznačajniji primjer predstavlja sarkofag konzula Junija Basa (umro 359) u Rimu (Grotte Vaticane). Od ostalih spomenika plastike ističu se drvena crkvena vrata na S. Ambrogio u Milanu (379—86) i na Sta Sabina u Rimu (oko 430), te kip Dobrog pastira u Lateranskom muzeju (oko 360), a u okviru sitne plastike od bjelokosti tzv. Lipsanoteka (oko 315, Brescia, Museo cristiano) i brojni diptisi koji su bogato zastupani u bizant. umjetnosti.<br /> <strong>Slikarstvo </strong>pobjedničkoga kršćanstva odražava se najbolje u mozaicima. Dok mozaički ukras na svodu klaustra kompleksa Sta Costanza u Rimu ima još obilježja kasnoant. dekoracije, dotle ukras apside Sta Pudenziana (oko 417) i mozaici u glav. brodu Sta Maria Maggiore (vjerojatno 432—40) svjedoče o novom duhu i novim ikonografskim koncepcijama.<br /> <strong>BIZANTSKA UMJETNOST. Arhitektura. </strong>Utjecaj Bizanta započinje u Italiji sredinom V <em>st.,</em> a dolazi do izražaja u obje sačuvane centralne građevine koje nastaju u Ravenni za bizant. vladavine sredinom V <em>st.</em>: u Baptisteriju ortodoksnih (S. Giovanni in Fonte) i u tzv. mauzoleju Gale Placidije (Capella S. Nazario e Celso). Još je značajnije VI<em> st.</em> kad je, za Teodorika, sagrađena bazilika S. Apollinare Nuovo (poslije 500), a naročito nakon Teodorikove smrti, kada je — za Justinijana i nadbiskupa Maksimijana — kraj Ravenne sagrađena bazilika S. Apollinare in Classe (oko 535—49) a u Ravenni centralna građevina S. Vitale (oko 526—47). Obje bazilike i S. Vitale imaju i u pojedinostima mnogo izrazitija bizant. obilježja od centralnih građevina V<em> st.</em> Posebnu formu, koja ne pripada ni kasnoant. ni bizant. arhitekturi, predstavlja nadgrobni spomenik Teodorika (umro 526) u Ravenni, nadsvođen jednom jedinom golemom kamenom pločom.<br /> <strong>Skulptura</strong> se ograničuje na plastiku vezanu uz arhitekturu, i to u prvom redu na dekorativnu plastiku izvedenu u tehnici rezanja i bušenja (ažuriranje). Ističu se ukrašeni impostni kapiteli, osobito u S. Vitale u Ravenni. Tehnika rezbarenja u kamenu utječe u Ravenni i na izradbu različnih mramornih ploča, koje se na taj način pretvaraju u filigranski ornament. Mnogo je bogatija sitna plastika; u okviru te plastike naročito su interesantni tačno datirani bjelokosni konzularni diptisi V i VI <em>st.</em> koji povezuju kasnu antiku i bizant. razdoblje.<br /> <strong>Slikarstvo.</strong> Izrazit bizant. karakter imaju u Ravenni samo mozaici iz VI <em>st.,</em> koji ukrašuju S. Vitale, ali je pitanje, da li su na njima radili i grč. majstori; oni su vjerojatno surađivali kod oslikavanja rimske crkve Sta Maria Antiqua u VII ili u poč. VIII <em>st.</em> (mati Alakabejaca i njeni sinovi, apostol Andrija itd.); njima se pripisuju i nedavno otkrivene freske u crkvici u Castelsepriju (sjev. od Milana), koje se mogu po svoj prilici datirati u VII <em>st.</em> ili najkasnije u poč. VIII <em>st.</em> (V. Lazarev). Izrazito bizant. karakter zadržava slikarstvo još i u razdoblju romanike. Iz XI <em>st. </em>potječu freske u bazilici S. Angelo in Formis blizu Capue (1058—86). Najznačajniji su spomenici tog smjera mozaici XII i XIII <em>st.</em> u oba središta bizant. umjetnosti na tal. tlu u to doba, na Siciliji i u Veneciji. Grč. mozaisti ukrašuju između ostalog apsidu katedrale u Cefalù (1148) te transept Cappelle Palatine (1143) i crkvu Martorana (1148) u Palermu; kasniji mozaici (Cefalu, Cappella Palatina i katedrala u Monrealeu) pokazuju već mnoga lokalna obilježja. Na sjeveru preuzima Venecija baštinu Ravenne, pogotovu nakon venec. zauzeća Carigrada u XIII <em>st. </em>Najveći dio spomenika nalazi se u Markovoj crkvi (osim dvaju detalja »Polaganje u grob« iz XI <em>st.,</em> svi ostali su iz XIII <em>st.</em>); usporedo s ovima značajni su i mozaici katedrale u Torcellu (XII i XIII <em>st.</em>) i crkve SS. Maria e Donato na otoku Murano (oko 1200). Kasnije se javljaju i mozaičke ikone izvanredno precizne izradbe.<br /> <strong>PREDROMANIČKO RAZDOBLJE (VIII—X st.). Arhitektura. </strong>Iz ovog razdoblja sačuvani su samo skromni ostaci arhitekture. S. Benedetto u Malles Venosta u blizini Bolzana (rano IX <em>st.</em>) primjer je jednostavne crkve sa tri apside na ist. strani, vidljive samo u unutrašnjosti. Arhitektonski naglašen zap. dio dobila je benediktinska crkva (830—40) u Farfi (sjev. od Rima). Sta Prassede u Rimu (817—24) trobrodna je bazilika s tlocrtom u obliku latinskog križa, dok je najstariji primjer dvoranske kripte rimska crkva Sta Maria in Cosmedin (772—95). Među najranije pojave bačvastog svoda u Italiji ide mali Tempietto langobardo (Sta Maria in Valle, 762—76) u Čedadu (Cividale); više ili manje neprekidnu tradiciju malih nadsvođenih centralnih građevina predstavljaju u sjev. Italiji S. Zeno u Bardolinu (873—81) i S. Lorenzo (850—900) u Settimo Vittone kod Torina.<br /> <strong>Skulptura. </strong>Pretežni dio proizvoda plastike mogao bi se uvrstiti u okvir umjetničko-obrtnih radova. Za to je doba najznačajnija pleterna ornamentika koja predstavlja glavni klesarski ukras u crkvenoj opremi VIII—X <em>st.</em> (dekoracija propovjedaonica, oltarskih pregrada, ciborija, oltara itd.). Suprotno starijim hipotezama, pogotovo pretpostavkama o njenu »langobardskom« podrijetlu, danas se pleterna ornamentika smatra pučkim karolinškim umijećem koje je poteklo s tal. tla, a karakteristično je osim za sjevernu Italiju i Rim, također i za područja Švicarske, Francuske i cijele Španjolske, za krajeve južno od Dunava te za hrv. i slov. područje. Od vrlo rijetkih djela skulpture ističu se reljefi s tzv. Rathisova oltara u crkvi S. Martino u Čedadu (»Poklonstvo kraljeva« i »Susret Marije i Elizabete«, iz druge četvrtine VIII <em>st</em>.), a iz nešto kasnijeg vremena (762—76) Sigvaldova ploča sa simbolima četiriju evanđelista u katedrali u Čedadu. Osim tih kamenih spomenika nalaze se u crkvici u Mallesu (na gornjem toku rijeke Adige) zanimljivi fragmenti štuka, a štukom je ukrašena i Sta Maria in Valle u Čedadu.<br /> <strong>Slikarstvo. </strong>Pored djela koja pripadaju krugu bizant. umjetnosti, sačuvani su ostaci zidnih slika u crkvi Sta Saba (druga pol. VIII <em>st.</em>) i u donjoj crkvi S. Clemente u Rimu (»Uskrsnuće«, IX <em>st.</em>), u S. Proculo u Naturnu (IX <em>st.?</em>) u juž. Tirolu, u S. Vincenzo al Volturno (843—46) u Abruzzima, u S. Benedetto u Malles Venosta (posljednja četvrtina IX <em>st.</em>) i u S. Vincenzo u Gallianu u Lombardiji. U Rimu, gdje rade brojni umjetnici koji su se pred ikonoklazmom sklonuli u Italiju, nastaju mozaici koji ukrašuju apside rimskih crkava Sta Maria in Domnica (ili Sta Maria della Navicella, 817—24), S. Marco (817—44), Sta Prassede i Sta Cecilia in Trastevere (u obje crkve iz prve pol. IX <em>st</em>.).<em><br /> </em><strong>Primijenjena umjetnost. </strong>Najdragocjeniji srednjovj. zlatarski rad u Italiji, tzv. Paliotto di Volvinio (obloga glavnog oltara) u crkvi S. Ambrogio u Milanu nastao je 824—59. Tome i stilski i ikonografski interesantnom djelu poznat je majstor <em>(Wolvinius magister phaber)</em> ali ne i njegovo podrijetlo. O cvatu primijenjene umjetnosti u sjev. Italiji svjedoče i brojni manji ali vrijedni radovi, među kojima tzv. željezna kruna i križ Berengara I (888—924, riznica katedrale u Monzi).<br /> <strong>ROMANIKA.</strong> <strong>Sakralna arhitektura. </strong>U usporedbi s franc. i njem. spomenicima romanike, tal. je graditeljstvo razmjerno konzervativno (snažna tradicija starokršćanskog doba i s tim u vezi tradicija bazilike s otvorenim grednikom krovišta; nezainteresiranost za problematiku vezanoga sistema i za nadsvođivanja), a s druge strane navješćuju se u Toskani prvi renesansni oblici (otuda se po J. Burckhardtu udomaćio pojam <em>toskanska protorenesansa</em>). Među tal. specifičnosti idu pročelja ukrašena slijepim arkadama i patuljastim galerijama, portali u obliku baldahina s isturenim stupovima koji stoje na lavovima, oblaganje stijena mramorom u obliku raznobojnih pojasa, te reljefna plastika uz portale s raznovrsnim, djelomice fantastičnim motivima. Pojedine se pokrajine razlikuju po specifičnim karakteristikama: Lombardija (uključujući i Pijemont), gdje se pored benediktinskih opatija i starih langobardskih katedrala sve više razvijaju trgovačka središta (Milano, Cremona), pa Toskana, a naročito Sicilija koja kao i Venecija zauzima posebno mjesto zbog uskih dodira s Istokom.<br /> Među najvažnije romaničke spomenike sjev. Italije ubrajaju se: S. Abbondio u Comu (1013—95), osobito značajna crkva S. Ambrogio u Milanu (restaurirana prema staroj osnovi potkraj XI i u poč. XII <em>st.;</em> atrij oko 1150), S. Zeno u Veroni (1120—38), katedrale u Modeni (od 1099 do u XIII <em>st.</em>), Piacenzi (1122—33), u Cremoni (XII <em>st.</em>), Parmi (započeta oko 1130), Ferrari (započeta 1133) i Veroni (započeta 1139), te Sta Maria Maggiore u Bergamu (započeta 1137), S. Sepolcrou Bologni (započeta oko 1160), S. Michele i S. Pietro in Ciel d’Oro u Paviji (obje obnovljene u XII <em>st.</em>), kao i baptisteriji u Cremoni (započet 1167) i Parmi (1196—poslije 1260, gradio <em>B. Antelami</em>). U Toskani predstavljaju (u doba romanike) tzv. protorenesansu: značajna skupina građevina u Pisi (katedrala, izgradnju počeo 1063 <em>Buscheto</em>, zap. fasadu gradio 1261—70<em> Rainaldus</em>; baptisterij, izgradnju počeo 1153<em> Diotisalvi; </em>kampanil, »torre pendente« — kosi toranj, započet 1173, dovršen u XIV <em>st.</em>) i mnogi objekti u Firenci (baptisterij, SS. Apostoli, te — kao najkarakterističniji primjer — S. Miniato al Monte izgrađen u XI—XII <em>st.</em>). Lucca se ističe u tom razdoblju crkvom S. Frediano i katedralom S. Martino. Ostali su značajni romanički objekti: u Umbriji Sta Eufemia u Spoletu, u Markama katedrala u Anconi, u Laciju gornja crkva S. Clemente u Rimu te Sta Maria Maggiore i S. Pietro u Toscanelli kraj Viterba, u Kampaniji S. Angelo in Formis u okolici Capue, katedrale u Salernu i Ravellu, te u Apuliji kao najstarija građevina S. Niccolò u Bariju (započet 1087) koji je utjecao na katedrale u Bariju i Bitontu, a osim njih i na katedrale u Troji, Traniju i Ruvu. Posebna skupina arhitekture, pod utjecajem Istoka, javlja se na Siciliji: katedrale u Cefalù, Palermu (iz XII <em>st.,</em> sačuvana samo apsida) i Monrealeu (najpotpuniji primjer), a u Palermu još S. Cataldo i Cappella Palatina. Za mletačku crkvu sv. Marka (građenu na staroj osnovi od 1063—94 do XV <em>st.</em>) ranije se navodilo da je nastala po uzoru na obnovljenu carigradsku crkvu sv. Apostola, ali je M. Marangoni 1931 pobio ovu hipotezu pošto je otkrivena bazilika sv. Ivana Evanđelista u Efezu. Sv. Marko jedan je od najveličanstvenijih spomenika onoga doba uopće, koji jednako pripada u okvir romaničke kao i bizant. umjetnosti. Karakterističnu dvojnost arhitekture predstavljaju na otocima u lagunama katedrale (bazilikalnoga tipa) u Torcellu i Muranu, te mala Sta Fosca u Torcellu (centralna osnova). — Samostani koji se u to vrijeme izgrađuju u sve većem broju, naročito u Rimu, redovno dobivaju klaustre. Najstariji su klaustri iz XII <em>st.</em> u rimskim samostanima Abbazia delle Tre Fontane, te Sta Cecilia, Sta Saba i S. Lorenzo; od razmjerno jednostavnih (Sta Cecilia i SS. Quattro Coronati) razvijaju se postepeno do sve bogatijih oblika; u XIII <em>st.</em> sagradili su<em> Pietro Vassalletto</em> i njegov sin<em> Vassalletto ml.</em> dva klaustra uz crkve S. Giovanni in Laterano i S. Paolo fuori le mura, koji po raskošnom oblikovanju nadmašuje sve ostale. Spomenuta dva majstora ubrajaju se među tzv.<em> cosmate</em> (noviji naziv <em>marmorarii romani</em>), rimske klesare i dekoratere; njihova djelatnost i utjecaji proširili su se ne samo izvan Rima nego i preko granica Italije, sve do Engleske.<br /> <strong>Profana arhitektura.</strong> Sačuvan je malen broj objekata, među kojima gradska vijećnica u Orvietu i nekoliko zgrada u Veneciji (Fondaco dei Turchi, Pal. Loredan). Izgled srednjovj. grada najbolje je očuvan u gradiću San Gimignano u Toskani s karakterističnim zgradama-tornjevima koje ukazuju na izrazito obrambenu svrhu.<br /> <strong>Skulptura</strong> je usko povezana s arhitekturom. U Lombardiji, iz koje putuju graditelji i klesari (tzv.<em> maestri comacini</em>) u ostale krajeve, prva je značajna umjetnička ličnost majstor <em>Wiligelmo</em> (Guglielmo) koji 1099 ukrasuje pročelje katedrale u Modeni (4 velika reljefa s motivima iz Geneze), a poslije njega kipar<em> Nicolao</em> koji dekorira portale katedrale u Ferrari (1135) i S. Zena u Veroni (zajedno s nekim<em> Guglielmom</em>). Najznačajnije djelo — sintezu lombardijske romaničke plastike — ostvario je<em> Benedetto Antelami</em> (oko 1150—oko 1230) koji je radio i kao graditelj. Prvo je njegovo poznato djelo reljef »Skidanje s križa« (1178) u transeptu katedrale u Parmi; kasnije je sagradio i ukrasio baptisterij u Parmi (1196—1211) i radio na pročelju katedrala u Borgo S. Donnino (danas Fidenza u Emiliji), te u Vercelliju (S. Andrea i katedrala S. Eusebio) u današnjem Pijemontu. Antelamijev način, u kojemu se očituju zanimljive srodnosti s južnofranc. plastikom, šire brojni suradnici i učenici kojima se pripisuju među ostalim prikazi mjeseci u muzeju ferrarske katedrale (prvobitno na lijevom juž. portalu) i reljef s konjaničkim likom Oldrada da Tresseno (1233, Milano, Palazzo della Ragione). Ostala Italija zaostaje za Lombardijom. U Veneciji je najzanimljiviji glavni portal Markove crkve, koji također pripisuju lombardijskim majstorima. U Toskani su glavni spomenici plastike u gradovima Pisa, Lucca i Firenca (uglavnom dekorativna djela). Prvi je značajniji kipar majstor <em>Guglielmo</em> koji je (1159—52) izradio veliku propovjedaonicu katedrale u Pisi (od 1312 nalazi se u Cagliariju na Sardiniji) i time inaugurirao tradiciju koju u slijedećem razdoblju nastavljaju <em>Niccolò</em> i<em> Giovanni Pisano;</em> od njihovih suvremenika i kasnijih sljedbenika poznati su kao dekorateri arhitrava<em> Gruamonte</em> (S. Andrea u Pistoji, 1166) i — vjerojatno također podrijetlom iz Lombardije —<em> Biduino</em> (San Cassiano u Settimu kraj Pise, 1180). U gradu Lucca radi među ostalima Lombardijac<em> Guidetto da Como;</em> značajna kiparska djela posjeduje tamošnja katedrala S. Martino (konjanički lik sv. Martina koji dijeli svoj plašt sa siromahom; prizori iz života sv. Regule; drveni Volto Santo). U juž. Italiji (Apulija, Kalabrija) nastaju romaničke propovjedaonice u Canossi (prva pol. XII<em> st.</em>), u Acettu, Ravellu (lijeva propovjedaonica iz 1131), Salernu (druga pol. XII <em>st.</em>) i Bitontu (1229), te biskupska prijestolja npr. Romualdovo u Canossi (1072—89) i nešto kasnije u crkvi S. Niccolò u Bariju (1098). Posebnu vrstu kiparskih radova predstavljaju brončana vrata. Izvanrednom primjeru iz sjev. Italije, brončanim vratima S. Zena u Veroni (XI i XII<em> st.</em>), pridružuju se na jugu vrata koja je izradio<em> Barisano (Barisanus da Trani)</em> za glavne portale crkava u Traniju (oko 1175) i Ravellu (1179) te za pobočni portal katedrale u Monrealeu (oko 1186). Za glavni portal u Monrealeu radi vrata<em> Bonanno (Bonanus) da Pisa</em> (1186), koji je još prije toga izradio vrata za glavni (1180, uništen 1596) i pobočni portal katedrale u Pisi. Posljednja su u nizu, a ujedno i najznačajnija, brončana vrata portala katedrale u Beneventu (poč. XIII <em>st</em>.).<em><br /> </em><strong>Slikarstvo. </strong>Razmjerno opsežan ali vrlo heterogen sjeverotal. materijal predstavljaju, uz radove u crkvi S. Vincenzo u Gallianu (iz poč. XI <em>st</em>.), u prvom redu ostvarenja u S. Pietro ed Orso u Aosti i S. Pietro al Monte u Civateu. Umjetnički najznačajnije slikarsko djelo ovoga razdoblja na tal. tlu nalazi se u donjoj crkvi S. Clemente u Rimu, gdje je u doba romanike nastao ciklus posvećen patronu sv. Klementu i sv. Aleksiju (među ostalima motiv radnika s osobito značajnim natpisima). Najopsežniji sačuvani ciklus nalazi se u Castel Sant’Elia sjeveroist. od Rima; tu su u natpisima dokumentirani autori, majstor <em>Giovanni, Stefano</em> i <em>Niccolò</em> koji predstavljaju prvu poznatu porodicu umjetnika. — O brojnim rimskim mozaicima i freskama svjedoče samo pisani izvori: pobjedničko papinstvo XIII <em>st.</em> ovjekovječuje svoje političke uspjehe u mnogim lik. prikazima crkvenih predstavnika; pape iz vremena borbe za investituru naslikani su na prijestolju s nogom na šiji ili leđima protupape, a ima i slika koje predstavljaju poslušnost Lotara Saskog i teme wormskog konkordata.<br /> <strong>GOTIKA. Arhitektura. </strong>Unatoč opravdanoj tvrdnji da je gotika ostala strana tal. shvaćanju, potrebno je konstatirati da i u gotičko doba nastaju na Apeninskom poluotoku umjetnički izvanredno značajni spomenici arhitekture, koji se razlikuju od osnovnih sjevernoevr. građevnih sistema i posjeduju posebne vrednote.<br /> Suprotno od franc. i njem., tal. su graditelji i u to doba dali prednost prostoru s umjerenom visinom i više ili manje zatvorenim građevnim korpusom kod kojega prevladava horizontalno raščlanjivanje. Kod toga ima malo mogućnosti da se izvede kompliciran sistem vanjskih potpornjaka, a i u unutrašnjosti su stupci (piloni) razmjerno jednostavni i često bez prave veze sa svodom. Budući da su glavni brodovi u usporedbi s pobočnim prostorom prilično niski, obično uopće nema potpornih lukova. Pročelje je prvenstveno ukrasna stijena na kojoj se razvija sav gotički repertoar šiljastih lukova, dekorativnih elemenata i stupica; oni su kao cjelina bez organske veze s prostorom koji se razvija iza njega. Kao u doba romanike, zvonici nisu povezani s fasadama, već su samostalna tijela pored glavnoga građevnog korpusa. Tlocrti upućuju na tip klasičnih gotičkih franc. katedrala, a neke crkve imaju i ravno završene korove s pobočnim kapelama kvadratnog oblika.<br /> Gotička građevna načela javljaju se prvi put u cistercitskim građevinama juž. Italije: obilježuju ih visoki i široki glavni brodovi i niski i uski pobočni prostori; stupovi nose arkade sa šiljastim završetkom; poprečni brod i kor jedva se ističu u masi zgrade; ist. stijenu dopunjuju ravno zatvorene kapele, a srednje polje (križište) naglašeno je tornjem. Pročelje je obično ukrašeno okruglim prozorom (rozeton), a inače je vanjština bez dekoracije. Najstariji je spomenik te vrste opatijska crkva u Fossanuovi (1187—1208) u Laciju; mlađi i razvijeniji primjer predstavlja opatija Casamari u istoj pokrajini. U Toskani taj oblik zastupa opatija S. Galgano kod Monticiana (u ruševinama). Cistercite slijede kao propagatori gotičkoga graditeljstva tzv. prosjački redovi: franjevci i dominikanci. Poslije smrti Franje Asiškoga sagrađena je (1228 — oko 1253) u Assisiju velika hodočasnička crkva, u koju se ugledala sva crkvena arhitektura u Umbriji. Dosljedno formiran tip crkve prosjačkih redova ima trobrodan prostor s ravno natkrivenim ili s nadsvođenim glavnim brodom; poprečni brod ima na ist. strani niz kvadratnih kapela od kojih srednja tvori kor; vanjština je u duhu pravila reda jednostavna, građevni materijal je opeka, fasade su u početku gole, bez inkrustacija, a i portali su vrlo škrto ukrašeni. Među brojnim primjerima franjevačkih crkava u Umbriji i Toskani ističu se crkve u Cortoni, Pisi, Pistoji i Sieni, a posljednji i najistaknutiji spomenik te vrste je Sta Croce u Firenci (1295—1443, započeo vjerojatno <em>Arnolfo di Cambio</em>). — Graditeljstvo dominikanaca zastupaju u tim pokrajinama crkve u Cortoni, Pratu i Sieni (u okviru djelatnosti dominikanaca nastaje i jedina gotička crkva u Rimu, Sta Maria sopra Minerva); ostvarenje najvećih dimenzija dobiva Firenca (Sta Maria Novella, započeta 1278). Mnogo bogatijom dekoracijom odlikuju se pojedine katedrale, osobito u Sieni i Orvietu (Siena kao. cjelina utječe na Orvieto, a Orvieto dekoracijom gornjeg dijela pročelja na Sienu) te u Firenci, gdje 1296 <em>Arnolfo di Cambio</em> počinje gradnju Sta Maria del Fiore; djelo nastavljaju <em>Giotto, Andrea Pisano,</em> te <em>Francesco Talenti</em> (1300—1376; preinačuje i proširuje Arnolfov plan i dovršava kampanil), a u quattrocentu ga završava<em> F. Brunelleschi </em>(kupola). Dvije osobitosti toskanske arhitekture predstavljaju crkvica Sta Maria della Spina i trijemovi groblja Camposanto u Pisi.<br /> Glavni su spomenici gotike u sjev. Italiji S. Antonio (»Il Santo«) u Padovi (1232—1307), franjevačke crkve S. Francesco u Bologni (1236—63) i Sta Maria Gloriosa dei Frari (»I frari«) u Veneciji, te dominikanska crkva SS. Giovanni e Paolo (»Zanipolo«, 1330—90) u Veneciji; po ugledu na nju građene su St’Anastasia u Veroni, S. Petronio u Bologni (započet 1390), kartuzijanska crkva u srcu Lombardije, kod Pavije, i katedrala u Milanu; njezina izgradnja počinje potkraj gotike (1386) a dovršava se tek 1856.<br /> Usporedno sa socijalnim razvojem i sve većim prosperitetom gradova znatno se povećao i broj profanih građevina: dok su se prethodno gradili različni obrambeni objekti, sada dobivaju znatniju ulogu javni objekti i privatni palazzo, napose u srednjoj Italiji s Firencom i u sjev. Italiji s Venecijom na čelu. Profanu gotiku predstavljaju u Firenci: Bargello (1254—1346), Pal. Vecchio (1298—1314), Pal. Davanzati (XIV<em> st.</em>), Loggia del Bigallo (1352—58), Loggia dei Lanzi (1376—81), Or San Michele (tek u drugoj pol. XIV <em>st.</em> pregrađen u crkvu) itd.; u Sieni: Pal. Tolomei (započet 1205) i Pal. Pubblico (1289—1305) s dominantnim tornjem (1338—49;<em> Minuccio</em> i <em>Francesco di Rinaldo</em>) te u Perugi: Pal. Comunale (prvobitno Pal. dei Priori ili Pal. del Popolo, započet 1279). U sjev. Italiji važna su središta Piacenza (Pal. del Comune, započet 1281) i Bologna (Loggia dei Mercanti, 1382—84). Osobito intenzivna građevna djelatnost razvija se u Veneciji kojoj je gotika (gotico fiorito) dala pečat za čitav quattrocento. Najmarkantniji objekt je Duždeva palača, Palazzo Ducale (juž. trakt 1309—40, zap. 1424—38, <em>Giovanni</em> i <em>Bartolomeo Bon st.</em>), a na Canalu grande pal. Ca’d’Oro (1422—40), koja bogatstvom ukrasa podsjeća na zlatarski rad; od ostalih gotičkih palača ističu se Pal. Foscari, Pisani, Cavalli i Contarini-Fasan. U Laciju zauzima prvo mjesto papinska palača u Viterbu (Pal. Papale, započet 1266), dok različite tipove više ili manje utvrđenoga gotičkoga grada (burga) reprezentiraju Castel del Monte (1240—50) cara Fridrika II Hohenstaufovca juž. od Andrije u Apuliji, sagrađen u obliku oktogona, zatim Castel Nuovo u Napulju (1279—83) i dvorovi-tvrđave Viscontija u Paviji (1359—66) i Milanu (započet 1368, obnavljan od 1450 kao Castello Sforzesco).<br /> <strong>Skulptura</strong> gotičkog doba u Italiji definira — pored slikarstva — prvu veliku hist. epohu u Evropi, obilježenu djelatnošću individualnih stvaralaca. To vrijedi naročito za Toskanu, gdje novo razdoblje započinje <em>Niccolò Pisano</em> (oko 1225 — prije 1287) s propovjedaonicama u baptisteriju u Pisi (1259) i sienskoj katedrali (1265—68); poslije njih slijedi Fontana maggiore ispred katedrale u Perugi (1273—80, gradio <em>Niccolò Pisano</em> uz suradnju sina<em> Giovannija Pisana</em> i <em>Arnolfa di Cambio</em>). Opus Niccolòa — koji je jednako kao i »renesansa« na dvoru Fridrika II u juž. Italiji primjer onog »klasicizma« koji karakterizira skulpturu Evrope XIII <em>st.</em> — nastavlja<em> Giovanni Pisano</em> (oko 1250 — poslije 1314), graditelj i najznačajniji kipar tal. gotike (među ostalim izradio propovjedaonicu u S. Andrea u Pistoji, 1298—1301; Madonu u Cappella dell’Arena u Padovi; propovjedaonicu u katedrali u Pisi, 1302—11). Sljedbenik Niccolòa je kipar i graditelj <em>Arnolfo di Cambio</em> (oko 1245 — prije 1310) koji je izradio kip Karla I Anžuvinca (Rim, Mus. Capitolino), nadgrobni spomenik kardinala de Bray (Orvieto, S. Domenico) i ciborije nad glavnim oltarima u rimskim crkvama S. Paolo fuori le mura i Sta Cecilia in Trastevere. Poslije njih slijede <em>Tino di Camaino, Lorenzo Maitani, Andrea da Pontedera </em>(<em>Andrea Pisano,</em> oko 1270—1348/49), koji stvara svoje najznačajnije djelo na juž. vratima firentinskog baptisterija (1330 dovršen je model u vosku), <em>Andrea Orcagna</em> i konačno — već na razmeđu s toskanskom renesansom — najveći sienski kipar <em>Jacopo della Quercia</em> (1374—1438), te Firentinci<em> Nanni di Banco</em> (1373—1421) i <em>Lorenzo Ghiberti.</em> — Plastika je u sjevernoj Italiji dala interesantne grobne spomenike Scaligera (obitelj della Scala) u Veroni. Jedan od tih spomenika (Cansignorio della Scala, oko 1376) izradio je <em>Bonino da Campione</em>, najvažniji predstavnik tzv.<em> campionesa</em> (kako su historici umjetnosti u XIX <em>st. </em>nazvali niz lombardijskih kipara, klesara i graditelja po njihovu rodnom mjestu Campione di Lugano, kojim oni često dopunjuju svoja lična imena). Najvrednije djelo Bonina je grobni spomenik Bernaboa Viscontija (vjerojatno 1363, danas u Castello Sforzesco u Milanu), kojim je anticipiran konjanički spomenik quattrocenta. U Veneciji kao u arhitekturi tako i u kiparstvu ima gotika posebnu riječ: ukrase kapitela i portal Duždeve palače rješavaju <em>Niccolò di Pietro Lamberti</em>, njegov sin<em> Pietro di Niccolò Lamberti </em>i konačno već spomenuti <em>Bartolomeo Bon st.</em><br /> <strong>Slikarstvo.</strong> Duecento (XIII <em>st.</em>) i njegovu »maniera greca«, tijesno povezanu s bizant. umjetnošću, predstavljaju freske anonima u Subiacu s likom Franje Asiškoga (1228, Sacro Speco, Cappella S. Gregorio) i u rimskoj crkvi SS. Quattro Coronati (sredina XIII <em>st.</em>), a od slikara poznatih po imenu <em>Bonaventura Berlinghieri</em> (Franjo Asiški i prizori iz njegova života, 1235, Pescia, S Francesco),<em> Giunta Pisano, Guido da Siena,</em> tzv. <em>Majstor sv. Magdalene</em> (ime po slici sv. Magdalene, 1250—70, Firenca, Accademia), Firentinac <em>Coppo di Marcovaldo</em> i <em>Margaritone d’Arezzo.</em> Taj slijed završava se trojicom velikih majstora:<em> Cimabue</em> (Firenca), <em>Pietro Cavallini</em> (Rim) i <em>Duccio di Buoninsegna</em> (Siena).<em> Cimabue </em>(spominje se 1272—1302), koji je najznačajniji tal. slikar prije Giotta (i, prema kasnijoj tradiciji, njegov učitelj), izradio je oslikani križ (Arezzo, S. Domenico), sliku Bogorodice na prijestolju za Sta Trinita u Firenci (1288—90?, Firenca, Uffizi), zidne slike u crkvi S. Francesco u Arezzu te mozaik u katedrali u Pisi. <em>Cavallini </em>je poznat po mozaicima (Sta Maria in Trastevere, oko 1291) i po slikama (Sta Cecilia in Trastevere, oko 1293) u Rimu. Najmlađi od njih, <em>Duccio</em> (oko 1250/60—1319), prvi je značajni predstavnik sienskog slikarstva, poznat naročito po svom velikom, sada rekonstruiranom poliptihu »Maestà« (Siena, Museo dell’ Opera del Duomo; pojedine ploče u amer. i engl. muzejima), što ga je stvorio između 1308 i 1311 za siensku katedralu (od atribuiranih djela ističe se »Madonna Rucellai« u Firenci, Uffizi).<br /> Novo razdoblje, koje se manifestira jačanjem građanskog staleža i izmijenjenim socijalnim odnosima, počinje u slikarstvu — koje je dotada zaostajalo za plastikom i arhitekturom — tek s velikom Giottovom reformom koja je shematični i plošni svijet duecenta (srodan bizant. stilu) zamijenila jasno definiranim prizorima, smještenim u pejzaž ili u arhitektonske ambijente, monumentalnom kompozicijom i tjelesno uvjerljivim i emocionalno definiranim ljudskim likovima. U tehničkom pogledu tek se od Giottova doba afirmira pravo slikarstvo al fresco (»buon fresco«), koje je zamijenilo (pored mozaika) vodeću no mnogo manje otpornu tehniku al secco.<br /> Rad <em>Giotta</em> (oko 1266—1337) i njegovo pouzdano dokumentirano djelo u kojemu su izraženi svi novi faktori slikarske umjetnosti (Padova, Cappella degli Scrovegni all᾿Arena, 1305—06; Firenca, Sta Croce, Cappella Bardi, oko 1320 i Cappella Peruzzi; Bogorodica na prijestolju za crkvu Ognissanti u Firenci; od atribuiranih djela naročito freske u Assisiju) nastavljaju u Firenci brojni direktni i indirektni učenici i sljedbenici, koji su izveli freske u crkvi Sta Croce: <em>Taddeo Gaddi</em> (Cappella Baroncelli), <em>Bernardo Daddi</em> (Cappella Pulci-Beraldi), najznačajniji među njima <em>Maso di Banco</em> (druga kapela Bardi), <em>Giovanni da Milano</em> (Cappella Rinuccini) i konačno Taddeov sin <em>Agnolo Gaddi</em> (kor).<br /> Ako se apstrahira izvanredna pojava Giotta, nije ni Siena u prvoj pol. XIV <em>st.</em> manje značajna za daljnji razvoj slikarstva. Duccija slijedi <em>Simone Martini</em> (1284—1344) koji je za sienski Pal. Pubblico izradio fresku »Maestà« (1315) i portret Guidoriccia da Fogliano (1328); Martini je zajedno s <em>Lippom Memmijem </em>(»Navještenje«, 1333, Firenca, Uffizi) prešao u Avignon i svojom djelatnošću bitno pridonio širenju toskanskih slikarskih dostignuća na evr. zapadu. Veliku eru sienskog slikarstva završavaju braća <em>Pietro</em> i <em>Ambrogio Lorenzetti</em> s enciklopedijski bogatim freskama koje je Ambrogio izradio u Pal. Pubblico (alegorijski prikazi dobre i loše vlade i njezinih posljedica, 1338—40). U drugoj četvrtini XIV <em>st.</em> Toskana doživljuje niz katastrofa. Nakon bankrota nekoliko obitelji iz toskanske financijske oligarhije (Bardi, Peruzzi, Acciaiuoli) dolazi do općih socijalnih previranja, a 1348 nastupa strahovita epidemija kuge. Siena se više ne može oporaviti, iako se poslije braće Lorenzetti javlja niz vrijednih slikara <em>(Andrea Vanni,</em> a na prijelazu u novo stoljeće <em>Taddeo di Bartolo).</em> Opća psihoza straha pred smrću dovela je — pored darivanja zavjetnih darova — do izvanrednoga bogaćenja različnih redova i do jačanja crkvene moći. Ta se psihoza odražava u brojnim slikama »Posljednjeg suda«, »Pakla» i »Trijumfa smrti«. Osim najpoznatijeg »Trionfo della morte« (Pisa, Camposanto), koji neki pripisuju <em>Francescu Trainiju,</em> značajan su slikarski rad freske u Cappellone degli Spagnuoli firentinske crkve Sta Maria Novella (1366—68; navodni je autor <em>Andrea da Firenze</em>).<em><br /> </em>Kao što Firenca početkom trecenta dominira s Giottom, a Siena sredinom stoljeća svojim ekonomskim i kulturnim značenjem, za kraj stoljeća i za rani quattrocento — za razdoblje gotičkog tzv. internacionalnog mekog stila — najznačajnija je sjev. Italija. U drugoj pol. XIV <em>st.</em> nastaju tu najmonumentalnije slike poslije Giotta. Pored <em>Tommasa da Modena,</em> kojemu bez sumnje pripada zasluga za veze s Pragom Karla IV i za formiranje tzv. češke škole, osobito je značajan <em>Altichiero da Zevio</em> (spominje se 1369 — oko 1385) koji slika zajedno s <em>Avanzom</em> u Padovi (Cappella S. Felice u crkvi S. Antonio i u Oratorio S. Giorgio), a sâm u Veroni (St’ Anastasia, Cappella Cavalli). Rafinirani stil kasnogotičkog naturalizma zastupaju na poč. i u prvim decenijima XV <em>st.</em> Altichierov učenik <em>Stefano da Zevio</em> i Umbrijac <em>Gentile da Fabriano</em> (umro 1427), koji je radio u Veneciji, Firenci i Rimu, a čuven je po djelu »Poklonstvo kraljeva« (1423, Firenca, Uffizi). Tijesno je vezan s kulturom sjev. Italije <em>Antonio Pisanello</em> (umro 1455?), koji radi freske u veronskoj crkvi St’ Anastasia i nekoliko slika na dasci, među njima izvanredno vrijedne portrete u profilu (Bergamo, Accademia Carrara; Pariz, Louvre; Genova, Pal. Rosso), u kojima su se izmirili gotički naturalizam i tal. quattrocento. Pisanello je značajan i po tome što je dao prva umjetnička djela u struci medaljerstva.<br /> <strong>RANA I VISOKA RENESANSA </strong>(oko 1400/20—1520/30), razdoblje za koje J. Burckhardt navodi da je »ponovno oživjelo antiku« i »otkrilo svijet i čovjeka«, pokazuje svojom umjetnošću da su duboke društvene promjene, tokom kojih se uz postojeću dominaciju crkve i plemstva afirmirao i novi ekonomski ojačani sloj građanstva (u prvome redu u Firenci, Veneciji i Rimu), dovele do bitnih transformacija na polju općeg razvoja likovnog izraza. Još uvijek je pretežan dio umjetničke djelatnosti više ili manje povezan sa crkvom i religijom, ali kao što se pored objekata namijenjenih kultu sve više afirmira gradski palazzo, tako pored sakralnih motiva postaju sve češće i profane teme. Pa i same religiozne slike svjedoče sve izrazitijim naturalizmom o izmijenjenoj socijalnoj strukturi nosilaca umjetničkog djelovanja i o općim promjenama u društvenom mentalitetu. Proces izdvajanja umjetnika iz srednjovj. uglavnom anonimnog kolektiva odvija se u pravcu sve intenzivnije afirmacije individuuma: u razdoblju visoke renesanse — u doba Leonarda, Michelangela, Rafaela i Tiziana — umjetnici stječu velik društveni ugled i ličnu slavu. Kao što srednjovj. obrtnika zamjenjuje samosvjesni humanistički obrazovani umjetnik, a negdašnji kolektiv naručilaca društveno istaknuti mecena-pojedinac, tako i umjetnost postaje individualno diferencirana: pored zidnih slika sve više dolaze do izražaja slike na ploči, oltar se često preobrazuje u privatnu religioznu sliku, a sveta lica dobivaju individualne portretne crte. Slikarstvo, kiparstvo i arhitektura tek sada postaju umjetnost o kojoj se raspravlja i sudi u prvom redu estetskim mjerilima. Oslon na glorificiranu antiku (L. B. Alberti, Donatello, A. Mantegna) najneposrednije se manifestira u književnosti i književnoj teoriji; praktički antika ponajprije i najsnažnije utječe na plastiku. Sva značajnija umjetnička djelatnost odvija se u malim državama-gradovima koje se, bez obzira na to da li u njima vladaju tirani ili oligarhija, takmiče da razviju što veće bogatstvo u svim strukama umjetnosti. Osim Firence s njezinim bankarima i kasnijim velikim vojvodama de’ Medici te republike Venecije, u ovom se razdoblju podižu Milano gdje vlast Viscontija zamjenjuje vladavina Sforzâ, pa Ferrara pod vlašću posljednjih članova obitelji Este, Bologna s obitelji Bentivoglio, Mantova s obitelji Gonzaga, Urbino s vojvodom Montefeltre, Napulj gdje vladaju Aragonci i konačno papinski Rim koji nakon likvidacije shizme opet dobiva na značenju i u poč. XVI <em>st.</em> ponovno preuzima vodstvo na polju umjetničke djelatnosti.<br /> <strong>Arhitektura.</strong> U XV <em>st.</em> najznačajniji su graditelji i ostvarenja vezana uz Firencu, gdje djeluju <em>Filippo Brunelleschi</em> (1377—1446), <em>Michelozzo di Bartolommeo</em> (1396—1472), <em>Leon Battista Alberti </em>(1404—1472, najuniverzalniji renesansni umjetnik prije Leonarda) i <em>Giuliano da Maiano</em> (1432—1490); u toku daljnjeg razvoja naročito se ističu <em>Luciano Laurana</em> (<em>L. Vranjanin</em> iz Dalmacije, 1420/25 do 1479) koji radi u Urbinu, <em>Antonio da Sangallo st.</em> (1455—1534) i njegov brat <em>Giuliano da Sangallo</em> (1445—1516), čije djelo Villa Reale (1480—85) u Poggio a Cajano predstavlja uzor tal. ladanjskog dvorca. Pravi je stvaralac novog stila Brunelleschi; njegova kupola firentinske katedrale (1420—36) upućuje na sintezu gotičkih konstruktivnih principa i novih estetskih načela koja se očituju u težnji da se prostor koncipira centralno.<br /> Razvoj gradske palače obilježuju u Firenci Pail. Medici-Riccardi (<em>Michelozzo,</em> oko 1444—60), Pal. Rucellai (nacrt<em> L. B. Albertija, </em>oko 1446—51) raščlanjene pilastrima i horizontalnim vijencem, Pal. Pitti (1446, prvobitno samo središnji dio), Pal. Strozzi (nacrt <em>Giuliana da Sangallo</em> i <em>Benedetta da Maiano,</em> 1489) i Pal. Guadagni (1503—06); ovaj tip arhitekture predstavljaju u Sieni Pal. Piccolomini i Pal. Spannocchi<em> (Giuliano da Maiano),</em> u Rimu Pal. Venezia (1455—68), Cancelleria (1483—1511) i Pal. Torlonia (1496—1504), u Veneciji Scuola grande di San Marco i Pal. Vendramin-Calergi<em> (P. Lombardi),</em> u Bologni Pal. Bevilacqua i Pal. Pallavicini te u Ferrari Pal. dei Diamanti. — U crkvenoj arhitekturi prevladava u početku stropom natkrivena bazilika koja se razlikuje od starokršćanskih uzora lakšim građevnim korpusom i elegantnijim proporcijama (<em>Brunelleschi:</em> S. Lorenzo, 1421—60 i Sto Spirito, 1444—87 u Firenci). — Polukružne arkade primjenjuju se kod brojnih loggia, portika (frontalni dio Spedale degli Innocenti od Brunelleschija) i dvorišta palača (Medici-Riccardi, del Strozzino, Pazzi i Gondi) u Fieenci. U skladu s teoretskim stavovima<em> (L. B. Alberti)</em> teži arhitektura za promišljenim, smirenim i lako preglednim razmjerima. Svaki pojedini dio — kat, prozor ili okvir — u sebi je zaokružen i relativno samostalan kompozicioni element; posvuda prevladavaju jednostavni i mirni oblici, a na površinama krug, kvadrat i pravokutnik. Pojedine izrazito dekorativne ant. motive počeli su graditelji primjenjivati tek oko 1500 kad su bolje upoznali Vitruvijevo djelo »De architectura« (rukopis otkriven oko 1415, prvo tiskano izdanje 1511).<br /> Početnu fazu<em> visoke renesanse</em> u arhitekturi označuje djelatnost <em>Donata Bramantea</em> (oko 1444—1514), koji je realizirao — iako u malenom formatu — idealan primjer centralno koncipirane i plastično shvaćene renesansne građevine (Tempietto pored crkve S. Pietro in Montorio u Rimu, 1502). Na koji se način mijenjaju i sukobljuju težnje za ostvarenjem centralne građevine koja je ideal visoke renesanse, te tradicionalne longitudinalne arhitekture, najbolje se može razabrati u građevnom razvoju nove bazilike sv. Petra u Rimu; gradnju (započetu 1505) vode<em> Bramante</em> (postavlja zamisao centralnog objekta),<em> Rafael</em> i<em> Giuliano da Sangallo; </em>nasljeđuju ih<em> B. Peruzzi, Antonio da Sangallo ml.</em> te<em> Michelangelo, J. Vignola, Giacomo della Porta</em> i<em> D. Fontana, C. Maderna</em> i<em> G. L. Bernini.</em> Pojačan osjećaj za funkciju mase očituje se i u tome da se kod kolonada često stavljaju po dva stupa zajedno, ili se nadomještaju stupcima (Bramanteov klaustar uz crkvu Sta Maria della Pace u Rimu, 1504).<br /> <strong>Skulptura.</strong> Majstori skulpture koncentrirani su u XV<em> st. </em>u Firenci:<em> Lorenzo Ghiberti</em> (1378—1455),<em> Donatello</em> (oko 1386—1466),<em> Luca della Robbia</em> (1399/1400—1482),<em> Bernardo Rossellino</em> (1409—1464),<em> Agostino di Duccio</em> (1418—1481), Michelangelov učitelj<em> Bertoldo di Giovanni</em> (oko 1420—1491),<em> Antonio Rossellino</em> (1427—1479),<em> Desiderio da Settignano</em> (oko 1430—1464), <em>Antonio del Pollaiuolo</em> (1431/32—1498),<em> Mino da Fiesole</em> (1429—1484),<em> Andrea del Verrocchio</em> (1435—1488),<em> Andrea della Robbia </em>(1435—1525) i<em> Benedetto da Maiano</em> (1442—1497). U Rimu radi <em>Antonio Filarete</em> (oko 1400—oko 1469), a u sjev. Italiji<em> Bartolomeo Bon st.</em> (umro 1464), Firentinac<em> Giovanni di Bartolo</em> (umro poslije 1451), <em>Antonio Rizzo</em> (umro 1499 ili 1500), <em>Niccolò dell</em>᾿ <em>Arca </em>(oko 1440—1494), <em>Guido Mazzoni</em> (1450—1518) i <em>Pietro Lombardi </em>(1435—1515), a u južnoj Italiji Dalmatinac <em>Francesco Laurana </em>(<em>Franjo Vranjanin,</em> spominje se 1458—1502), koji radi i u juž. Francuskoj. Od ostalih dalm. kipara koji djeluju u Italiji treba spomenuti <em>Ivana Duknovića</em> (<em>Giovanni Dalmata,</em> oko 1440—poslije 1509), koji je neko vrijeme radio i za Matiju Korvina u Madžarskoj.<br /> Među značajnim kiparskim djelima još su uvijek reljefi crkvenih vrata (npr. Ghibertijeva vrata za firentinski baptisterij: južna, 1403—24, koja je izradio na temelju pobjede u natječaju s Brunelleschijem, i sjeverna, tzv. »Porta del Paradiso«, 1425—53; vrata za staru Petrovu baziliku u Rimu od Filaretea, 1439—45). Sklonost za isticanjem individualnosti pogoduje izvedbi portretnih poprsja te konjaničkih spomenika, kojima je služio za uzor (kao jedino poznato ant. djelo) spomenik Marka Aurelija u Rimu. Prva dva konjanička spomenika stvorili su <em>Donatello</em> (Gattamelata u Padovi, 1443—53) i <em>Verrocchio</em> (Colleoni u Veneciji, 1481—88), a treći — spomenik Francesca Sforze (nedovršen model uništen 1499) — koncipirao je <em>Leonardo da Vinci.</em><br /> O studiju anatomije i takmičenju s ant. uzorima, koji su u kiparstvu prezentniji nego u ostalim granama umjetnosti, svjedoči niz kipova koje stvaraju u prvom redu <em>Donatello</em> (brončani »David«, oko 1440—42), <em>Antonio Rossellino</em> (»Sv. Sebastijan«, 1457), <em>Verrocchio</em> (brončani »David«, 1465) i <em>Antonio Rizzo </em>(»Adam« i »Eva«, Venecija, Pal. Ducale, oko 1490). Portretna umjetnost došla je do izražaja i na nadgrobnim spomenicima u crkvama, naročito u djelima firentinskih kipara XV <em>st.</em> Prvi je majstor u toj struci <em>Bernardo Rossellino</em> (Leonardo Bruni, Firenca, Sta Croce). Nakon njega stvaraju osobito značajne zidne nadgrobne spomenike <em>Antonio Rossellino</em> (nadgrobni spomenik portug. kardinala, 1469—71, Firenca, S. Miniato al Monte), <em>Desiderio da Settignano</em> (Carlo Marsuppini, poslije 1455, Firenca, Sta Croce) i <em>Antonio del Pollaiuolo</em> (nadgrobni spomenici Siksta IV i Inocenta VIII u bazilici sv. Petra u Rimu, 1490—93 i 1493—97). <em>Luca della Robbia</em> i njegovi sljedbenici uvode izradbom samostalnih i arhitekturnih kipova i reljefa (pocakljena terakota) posebnu vrstu plastike koja graniči s umjetničkim obrtom. U svakom je pogledu najznačajniji reprezentant naturalistički orijentiranog tal. kiparstva u quattrocentu <em>Donatello,</em> koji pored prvog brončanog akta stvara i prvi konjanički spomenik te prvu slobodno stojeću figuralnu grupu (»Judita i Holoferno«, oko 1455, Firenca, Loggia dei Lanzi).<br /> Kiparstvo visoke renesanse kulminira u opusu <em>Michelangela Buonarrotija</em> (1475—1564); snagu njegova izraza predstavljaju »Pietà« u bazilici sv. Petra u Rimu (oko 1498—1501), »David« (1501—04, Firenca, Galleria dell’Accademia), »Mojsije« (1515—16, Rim, S. Pietro in Vincoli) izrađen za nadgrobni spomenik pape Julija II, oba »Roba« (Pariz, Louvre) i Medicejski grobovi u Firenci (S. Lorenzo). Michelangelove gigantske figure i njihova tragično-uzbudljiva snaga znače vrhunac stvaranja u kiparstvu. Pored njegova genija ostali su u sjeni drugi kipari visoke renesanse, iako su pojedinci od njih ostvarili značajna djela i u pogledu forme i u pogledu koncepcije. Među njima su <em>Andrea Sansovino </em>(1470—1529), <em>Pietro Torrigiano</em> (1472—1528, koji od početka XVI <em>st.</em> radi izvan Italije, ponajviše u Engleskoj), <em>Andrea Briosco,</em> zvan <em>il Riccio</em> (1470—1532), <em>Tullio Lombardo</em> (oko 1455—1532), <em>Antonio Lombardi</em> (oko 1458—1516 ?, koji je značajan za razvitak ornamenta) te <em>Alessandro Leopardi</em> (djelovao 1442—1522).<br /> <strong>Slikarstvo. </strong>U XV <em>st.</em> doživljuje slikarstvo, slično kao i arhitektura i skulptura, svoj najveći procvat u Firenci i u ostaloj Toskani. Prvu generaciju slikara renesanse predstavljaju <em>Fra Angelico </em>(1387—1455), <em>Paolo Uccello</em> (1397—1475), <em>Masaccio</em> (1401—1428), <em>Filippo Lippi</em> (1406—1469) i <em>Andrea del Castagno </em>(1411—1457), dok od došljaka unosi u tu sredinu vlastita obilježja <em>Domenico Veneziano</em> (oko 1410—1461). Slikarstvo sredine i druge pol. toga stoljeća predstavljaju svojim djelima <em>Francesco Pesellino </em>(1422—1457), <em>Benozzo Gozzoli </em>(1420—1497), <em>Alesso Baldovinetti</em> (1425—1499), braća <em>Antonio </em>(1431/32—1498) i <em>Piero del Pollaiuolo</em> (1443—1496), <em>Andrea del Verrocchio,</em> poznatiji kao kipar, <em>Sandro Botticelli</em> (1445—1510), njegov učenik <em>Filippino Lippi</em> (1457—1504) i <em>Domenico Ghirlandaio</em> (1449—1494)·U konzervativnijem, idealističko-lirskom sienskom slikarstvu glavne su ličnosti <em>Stefano di Giovanni Sassetta</em> (oko 1392—1450), <em>Giovanni di Paolo </em>(oko 1399—oko 1482), <em>Sano di Pietro</em> (1406—1481), <em>Matteo di Giovanni</em> (1435—1495) i <em>Francesco di Giorgio Martini </em>(1439—1502). Iz Umbrije su <em>Piero della Francesca </em>(oko 1416—1492), <em>Melozzo da Forlì</em> (1438—1494), <em>Luca Signorelli </em>(oko 1441—1523) i Rafaelov učitelj <em>Pietro Perugino</em> (oko 1456—1523). Najutjecajniji sjevernotal. slikar je <em>Andrea Mantegna</em> (1431—1506). Od ostalih umjetničkih centara ističu se Ferrara i Bologna, gdje rade <em>Cosmè Tura</em> (oko 1430—1495), <em>Francesco del Cossa </em>(oko 1435—1478) i <em>Ercole de Roberti</em> (oko 1450—1496). U Milanu radi <em>A. Bergognone,</em> a u Veroni <em>Domenico Morone</em> i <em>Liberale da Verona.</em> U Veneciji nastavljaju tradiciju gotike <em>Antonio</em> (1415/20—1478), <em>Bartolomeo</em> (oko 1432—1499) i <em>Alvise Vivarini</em> (oko 1445—1503) i <em>Carlo Crivelli</em> (oko 1430/35—oko 1495). Za daljnji je razvoj važna obitelj <em>Bellini: Jacopo</em> (oko 1400—1470) i njegova dva sina, <em>Gentile</em> (1429—1507) i <em>Giovanni;</em> djelima zrele faze Giovanni već pripada visokoj renesansi.<br /> U quattrocentu općenito još se uvijek više izrađuje freska nego slika na dasci. Najveći ciklusi fresaka nastaju u Firenci (<em>Masaccio, Masolino</em> i <em>Filippino Lippi</em> u Sta Maria del Carmine, <em>Benozzo Gozzoli</em> u Pal. Medici-Riccardi, <em>Andrea del Castagno </em>u Cenacolo di Sant’ Apollonia, <em>D. Ghirlandaio</em> u Sta Trinita i u Sta Maria Novella), u Arezzu <em>(Piero della Francesca),</em> u Orvietu <em>(L. Signorelli),</em> u Padovi i Mantovi <em>(A. Mantegna),</em> u Ferrari u palači Schifanoja (<em>F. del Cossa</em> i dr.) te u Rimu u Sikstinskoj kapeli, koju su po narudžbi pape Siksta IV oslikali Firentinci i Umbrijci (<em>Botticelli, Ghirlandaio, Perugino, Signorelli</em> i dr.). Od ciklusa slika na dasci zanimljivi su među ostalim portreti »Uomini famosi« u Urbinu (danas jedan dio u Louvreu), koje pripisuju <em>Justusu van Gent,</em> Španjolcu<em> P. Berrugueteu</em> i<em> Melozzu da Forlì.</em><br /> Slikari quattrocenta teže da na temelju pomnih studija što bolje svladaju perspektivu (Uccello, Castagno, Piero della Francesca, Mantegna, Melozzo da Forlì) i anatomiju (Mantegna, Signorelli, Leonardo) a neki, kao Mantegna, proučavaju žarom arheologa ant. spomenike. Posvuda, pogotovo u sjev. Italiji a posebno u Ferrari, afirmira se trompe-l’oeil (iluzionizam) kod čega se umjetnici povode i za sjevernjačkim uzorima (<em>Antonello da Messina;</em> inspiriranje nizoz. portretima). Sjever utječe na Italiju i naturalističkim oblikovanjem ljudskih likova (Hugo van der Goes na »Oltaru Portinari«), dok na sjever najviše utječe Mantegna (npr. na M. Pachera i A. Dürera) i to kao bakrorezac.<br /> Glavni su majstori visoke renesanse<em> Leonardo da Vinci</em> (1452—1519), umjetnik i učenjak, uomo universale, koji radi u Milanu (učenici:<em> L. Melzi, B. Luini, G. Boltraffio, A. de Predis, Giampietrino, M. d’Oggiono</em>) i Firenci a umire u Francuskoj,<em> Michelangelo </em>i<em> Rafael</em> (1483—1520) koji stvaraju u Firenci i Rimu, te Venecijanci <em>Giovanni Bellini</em> (oko 1432—1516),<em> Giorgione</em> (1478—1510) i <em>Tizian</em> (oko 1485—1576). Pored spomenutih, slikarstvo ovoga doba predstavljaju svojim djelovanjem u Firenci<em> Lorenzo di Credi </em>(1459—1537),<em> Piero di Cosimo</em> (1462—1521),<em> Fra Bartolomeo</em> (1472—1517),<em> Mariotto Albertinelli</em> (1474—1515) i<em> Andrea del Sarto </em>(1486—1531), u Bologni i Ferrari<em> Francesco Francia</em> (oko 1450—1517),<em> Lorenzo Costa</em> (oko 1460—1535) i<em> Dosso Dossi</em> (1479—1542), a u Veneciji<em> Jacopo de’Barbari</em> (oko 1450—1516),<em> Vittore Carpaccio </em>(oko 1455—1526),<em> Palma Vecchio</em> (1480—1528),<em> Lorenzo Lotto </em>(1480—1556),<em> Sebastiano del Piombo</em> (oko 1485—1547, koji od 1511 radi u Rimu) i<em> Bartolomeo Veneto</em> (spominje se 1502—46). Najznačajnije freske stvaraju u to doba Leonardo da Vinci (Milano, »Cenacolo«  u Sta Maria delle Grazie), Rafael (Rim, Vatikan — Stanze i Loggie, Farnesina) te Andrea del Sarto (Firenca, SS. Annunziata). Visoka renesansa razlikuje se od quattrocenta monumentalnim kompozicijama. Njihove su specifičnosti slobodna koncepcija teme, tzv. trokutasta ili piramidalna kompozicija figura (koju uvodi Leonardo a popularizira je Rafael) i smirenije, tonski prigušene skale boja. Javljaju se i prvi portreti u naravnoj veličini kod slikarstva na dasci (Carpaccio u zbirci Thyssen-Bornemisza; Moretto u Londonu, National Gall.). U kompoziciji se ostvaruje štimung i povezanost prirode i čovjeka (<em>Giorgione, </em>»Oluja«). U to vrijeme postaje tal. slikarstvo uzor brojnim značajnim sjevernoevr. umjetnicima (Dürer i njegov krug, nizoz. romanisti sa Q. Massysom, J. Gossaertom i J. van Scorelom).<br /> <strong>KASNA RENESANSA, MANIRIZAM I BAROK</strong> (oko 1520/30 — oko 1700). Dok danas izraz kasna renesansa prvenstveno definira stilski prilično heterogeno razdoblje između visoke renesanse i baroka, dotle pojam manirizam (v.) ima uže determinirano značenje kao dio kasnorenesansne umjetnosti s posebnim stilskim obilježjima.<br /> <strong>Arhitektura.</strong> Najvažniji su graditelji u doba kasne renesanse <em>Michelangelo, Baldassare Peruzzi</em> (1481—1536),<em> Jacopo Sansovino </em>(1486—1570),<em> Giacomo Vignola</em> (1507—1573),<em> Giorgio Vasari</em> (1511—1574),<em> Bartolomeo Ammanati</em> (1511—1592),<em> Galeazzo Alessi</em> (oko 1512—1572),<em> Andrea Palladio</em> (1508—1580),<em> Giacomo della Porta </em>(oko 1540—1602) i<em> Domenico Fontana</em> (1543—1607).<br /> Karakteristike manirizma — tzv. bijeg u prostor (njem. Raumflucht), komponiranje u vertikali i istodobno širenje u horizontalu, napetost i elastičnost oblika — u arhitekturi se mogu teže odrediti. Takve karakteristike pokazuje Pal. Uffizi<em> G. Vasarija </em>(započet 1560, osobit primjer manirističke arhitekture), Pal. Massimi alle Colonne (1532—36)<em> B. Peruzzija</em> i Villa di Papa Giulio (1550—52)<em> B. Ammanatija</em> (oboje u Rimu), Palazzo del Tè (1525—35) u Mantovi, koju je sagradio<em> Giulio Romano,</em> te u manjoj mjeri i neka Michelangelova i Palladiova ostvarenja. — U okviru urbanističkih rješenja treba spomenuti velike gradske arterije koje je projektirao u Rimu<em> D. Fontana</em> (1585—90).<br /> Michelangelo, koji je i kao graditelj jedan od preteča baroka, ostvaruje od svojih brojnih nacrta maniristički koncipiranu kapelu Medici te — za kasniji razvitak prema baroku — značajno stubište biblioteke Laurenziane u Firenci, a osim toga bitno mijenja projekt za baziliku sv. Petra (vraćanje na centralni plan), kojoj daje veliku kupolu, dovršenu poslije njegove smrti.<br /> Glavni predstavnik klasicizma i cinquecenta i najznačajnija ličnost pored Michelangela je<em> Andrea Palladio;</em> on projektira među ostalim Palazzo della Ragione (»Basilica«; započeta 1549), Villu Rotondu (oko 1550—52) i Teatro Olimpico (1580—84) u Vicenzi, te crkve S. Giorgio Maggiore (započeta 1565) i Il Redentore (1577—99) u Veneciji. Palladiov klasicizam utječe na franc. i engl. arhitekturu sve do XIX<em> st.</em>; kasni odjek njegova monumentalnoga kolonadnog rasporeda jest pročelje Uršulinske crkve (započete 1718) u Ljubljani. Glavni graditelj u Veneciji je <em>J. Sansovino</em> (Pal. Corner, Biblioteca Vecchia di S. Marco, Loggetta i »Scala d’oro« u Duždevoj palači).<br /> Osim Palladija značajni su kao teoretičari <em>Sebastiano Serlio </em>(1475—1554), <em>Vincenzo Scamozzi,</em> a pogotovo <em>G. Vignola;</em> njegov je intérieur matične crkve isusovaca Il Gesù u Rimu (započet 1568) postao uzorom za kompoziciju većine baroknih crkvenih intérieura i za rješenja osnovne problematike stapanja longitudinalne sheme i centralnog prostora prekrivenog kupolom. Slično značenje kao Vignolin intérieur ima i fasada iste crkve koju je izveo <em>Giacomo della Porta</em> (1575).<br /> Graditelji u seicentu su <em>Carlo Maderno</em> (1556—1629), <em>Gian Lorenzo Bernini</em> (1598—1680), <em>Pietro da Cortona</em> (1596—1669), <em>Francesco Borromini </em>(1599—1667), <em>Alessandro Algardi</em> (1602—1654) i <em>Carlo Rainaldi</em> (1611—1691) u Rimu, te <em>Baldassare Longhena</em> (1598—1682) u Veneciji i <em>Guarino Guarini</em> (1624—1683) u Pijemontu.<br /> Glavno je umjetničko središte u to doba Rim. Pobjedu baroknih načela dokazuje dovršenje bazilike sv. Petra, koju Maderno dopunjuje uzdužnim brodom, ist. portikom i fasadom (1607—14), a Bernini dodaje kolonade (1657—67) koje u elipsi obuhvaćaju trg ispred nje i tako je povezuju s okolinom.<br /> Spajanje centralnog i longitudinalnog prostora u tlocrtni oblik duguljastog ovala pokazuju Borrominijev S. Carlo alle quattro fontane (1638—67) kao prvo majstorsko djelo te vrste i — među mnogim kasnijim — Rainaldijeva Sta Maria del Monte Santo (započeta 1662) u Rimu. Ritmički raščlanjene fasade sve se jače povezuju s urbanim prostorom ispred crkve, bilo da se konkavno oblikovano pročelje povlači pred njim (Rim: St’Agnese, 1653—57, Rainaldi i Borromini; S. Marcello, 1683, Carlo Fontana), bilo da konveksna građevna masa kao izraz dinamične unutrašnjosti ulazi u nj (Rim: SS. Luca e Martina, 1634—40, i Sta Maria della Pace, 1655—67, obje Pietro da Cortona) ili da fasada povezuje konveksne i konkavne dijelove (S. Carlo alle quattro fontane, pročelje 1662—67). Na jednak način kao kod pročelja, konveksni se i konkavni dijelovi povezuju i kod samog oblikovanja prostora pojedine građevine; time kod elastično razvedenih krivulja tlocrta nastaju neobično komplicirane povezanosti građevnih dijelova (glavni majstori Borromini i Guarini).<br /> I kod baroknog palazza ide arhitektonski razvoj prema sve jačem sažimanju prostora i istodobnom povezivanju građevine s okolinom. Za razliku od renesansne zgrade, barok formira raskošan trijem i stubište, koje sada dobiva monumentalne razmjere. Osobito su značajni primjeri Pal. Barberini (nacrt Maderno, realizacija Borromini, započet poslije 1625) i Pal. Doria-Pamphili (oko 1650) u Rimu. U težnji da stvori veliko i cjelovito umjetničko djelo, barokni graditelj uključuje u svoje nacrte i vrtove, parkove i trgove, a sve se smionije bavi i različnim urbanističkim problemima. Kod oblikovanja gradskih trgova istaknuto mjesto zauzimaju fontane. Tako nastaju brojne Berninijeve fontane, npr. Fontana del Tritone na Piazza Barberini, te Fontana četiriju rijeka (Fontana dei Quattro Fiumi, 1647—51) na Piazza Navona u Rimu. Kao što se u to doba izvanredno razvija iluzionistička kazališna inscenacija (obitelj <em>Galli Bibiena</em> iz Bologne, scenografi i graditelji kazališta), tako se u svom nastojanju za snažnim dekorativnim efektima i arhitekt i urbanist pretvaraju u scenografa, kojemu fasade nisu izraz specifičnih intérieura, već elementi što dopunjuju pompozan izgled grada. Karakterističan primjer za to su simetrično situirane crkve-blizankinje Sta Maria del Monte Santo i Sta Maria del Miracoli, kojima Rainaldi zatvara rimsku Piazza del Popolo.<br /> <strong>Skulptura. </strong>U okviru općeg razvoja umjetnosti, i kiparstvo kasne renesanse odražava velika previranja koja u doba protureformacije i humanističke krize doživljuje čitava Italija. Tim krupnim društvenim perturbacijama pridružuju se još neke lokalne nedaće kao poznati Sacco di Roma (1527, razaranje i pljačka) i jedanaestmjesečna opsada Firence. Kiparstvo je velikim dijelom pod utjecajem <em>Michelangela</em> (među njegovim su posljednjim djelima dvije grupe »Pietà«, jedna u firentinskoj katedrali i — nedovršena »Pietà Rondanini« — u rimskom Palazzo Sanseverini) i njegove »terribilità«. Među značajnijim su imitatorima, koji se »takmiče« s majstorom naročito u orijaškom formatu kipova, <em>Baccio Bandinelli</em> (1490<strong>—</strong>1560) i, kao arhitekt spomenut, <em>B. Ammanati.</em> Od izrazito manirističkih kipara ističe se svojim zlatarskim radovima <em>Benvenuto Cellini</em> (1500—1571), te u Firenci udomaćeni <em>Giovanni da Bologna</em> ili <em>Giambologna</em> (1529—1608) iz Douaia, koji potencira Michelangelov kontrapost do upravo zmijoliko savijene plastike (tzv. »figura serpentinata«, npr. »Otmica Sabinjanaka«, 1579). Njihovu maniru — pogotovo Giambologninu — nastavlja u XVII <em>st. Pietro Tacca </em>(1577—1640) koji osim u Livornu i Firenci radi i u Madridu. U Veneciji zauzima prvo mjesto — kako u arhitekturi tako i u kiparstvu — <em>J. Sansovino,</em> a u Milanu <em>Leone Leoni </em>(1509—1590). Među kiparima XVII <em>st.</em> najznačajniji je i najutjecajniji <em>Gian Lorenzo Bernini.</em> Osim njega rimsku plastiku reprezentiraju <em>Francesco Mochi </em>(1580—1654), Flamanac iz Bruxellesa <em>François Duquesnoy</em> (1594—1643) i <em>Alessandro Algardi</em> (1602—1654).<br /> S Berninijem prevladava barokno kiparstvo posljednju renesansnu vezanost uz blok (»Pluton i Prozerpina«, 1621—22; »David«, oko 1620; »Sv. Longin«, 1629—38), suvereno fiksira svaki prolazan trenutak, ostvaruje potpunu iluziju oblikovane materije (»Apolon i Dafna«, 1622—24) i putenost u prikazivanju ženskog tijela (»Otkrivena istina«, 1646—52) te spaja erotiku i religioznost (»Ekstaza sv. Terezije«, 1644—51; »Blažena Lodovica Albertoni«, 1674). Kao što nakon »Sv. Longina« slijedi Duquesnoyev »Sv. Andrija« u istoj Petrovoj crkvi (1690), a nakon »Sv. Terezije« <em>Cafàova</em> »Ekstaza sv. Katarine« (Rim, Sta Catarina Magnanapoli) — tako Bernini postaje opći uzor sa svojim papinskim nadgrobnim spomenicima (Urban VIII, 1642—47 i Aleksandar VII, 1671 u Petrovoj crkvi u Rimu) a i ostalim svojim ostvarenjima u kojima primjenjuje naj različitije materijale (Cathedra S. Petri, 1657—67, Rim, Sv. Petar), zatim portretima (Scipione Borghese, 1652; Costanza Buonarelli, oko 1629; Inocent X, 1548—50), pogotovo onima koji su rađeni u »maniera grande« a koju najbolje reprezentiraju likovi Francesca I d’Este (1652; Modena, Museo Estense) i Louisa XIV (1665, Versailles). Povezanost portreta s arhitekturom i slikarstvom u potpunu baroknu cjelinu pokazuje Berninijeva Cappella Cornaro (1644—51) u rimskoj crkvi Sta Maria della Vittoria; u njoj se na doslovno kazališni način povezuje oltarna plastika i naturalistički motiv tzv. »vječnih molilaca« — portretna poprsja naručitelja koji se iz niša obraćaju oltaru i u isti mah razgovaraju među sobom.<br /> <strong>Slikarstvo.</strong> Uža Michelangelova »škola«<em> (Daniele da Volterra, Marcello Venusti)</em> i Rafaelovi učenici<em> (Giulio</em> <em>Romano, Pierino del Vaga)</em> razmjerno malo utječu na daljnji razvoj tal. slikarstva. Slikar, kipar i graditelj <em>Francesco Primaticcio</em> (1504—1570) je — kao i <em>Giovanni Battista Rosso Fiorentino</em> (1494—1540) i <em>Niccolò dell’Abbate</em> (oko 1510—1571) — značajan za formiranje fontainebleauške škole u Francuskoj.<br /> Maniristički smjer sa svima svojim karakteristikama (osim već navedenih: virtuozno glatka obrada, nemirni tretman svjetlosti i boja, povezanost putenosti i hladne suzdržijivosti, a u portretnoj umjetnosti naglasak na kostimu i rekvizitima) predstavljaju: u Firenci <em>Jacopo da Pontormo</em> (1494—1557), <em>Angiolo Bronzino</em> (1503—1572), <em>Francesco Salviati </em>(1510—1563) koji radi i u Rimu, te<em> Giorgio Vasari;</em> u Sieni<em> Domenico Beccafumi</em> (1486—1551) a u Parmi<em> Parmigianino </em>(1503—1540) koji djeluje i u Rimu i Bologni. Venecijansko slikarstvo uz neke manirističke pojave (npr. <em>Lotto, Tintoretto</em> i <em>Jacopo Bassano</em>) ustraje odlučnije na idealima visoke renesanse, koje pored Tiziana zastupaju <em>Bonifazio de’Pitati </em>(1487—1539), <em>Lorenzo Lotto, Paris Bordone</em> (1500—1571), <em>Jacopo Bassano</em> (oko 1516/17—1592), <em>Jacopo Tintoretto</em> (1518—1594), <em>Paolo Veronese</em> (1528—1588) i <em>Palma ml.</em> (1544—1628). U sjev. Italiji djeluju mnogi značajni portretisti <em>(Alessandro Moretto</em> iz Brescije i njegov učenik <em>Giovanni Battista Moroni). —Correggio </em>(1489—1534) ne samo svojim slikarstvom nego i utjecajem, na <em>Federiga Baroccija</em> iz Urbina (oko 1535—1612) ostvaruje najznačajniju sponu koja će povezati cinquecento s umjetnošću seicenta.<br /> Prijelaz u XVII <em>st.</em> i konačni prekid s manirizmom označuju <em>Caravaggio</em> (1573—1610) te braća <em>Agostino</em> (1557—1602) i <em>Annibale Carracci</em> (1560—1609) i njihov bratić <em>Lodovico</em> (1555—1619). Caravaggiov naturalizam i upravo revolucionarna primjena svjetlosti (tzv. »podrumska rasvjeta«) utječu na velik dio evr. slikarstva u XVII <em>st.</em> Od Talijana slijede ga <em>Bartolomeo Manfredi</em> (oko 1580—1620/21), <em>Carlo Saraceni</em> (1585—1625), <em>Giovanni Battista Caracciolo</em> (oko 1570—1637), <em>Orazio Gentileschi</em> (1565—1647), njegova kći <em>Artemisia</em> (1597—poslije 1651) i <em>Giovanni Serodine </em>(1594—1631). Obitelj Carracci, osnivač bolonjske škole, značajna je za razvoj slikarstva u Italiji. Djelovanje Carraccijâ, koje se osniva na slobodnoj idealizaciji prirode, obuhvaća i velike zidne slike (u rimskoj palači Farnese, 1597—1604); još je veći njihov pedagoški utjecaj, koji započima s poznatom, vjerojatno 1585—86 u Bologni osnovanom »Accademia degli Incamminati«. Način Annibaleov nastavljaju slikari koji rade u Bologni i Rimu: <em>Guido Reni</em> (1575—1642), <em>Francesco Albani</em> (1578—1660) i <em>Domenichino </em>(1581—1641), te Francuzi <em>Nicolas Poussin</em> i <em>Claude Lorrain. </em>U zidnim slikama slijede ovaj smjer <em>Giovanni Lanfranco</em> (1582—1647) i <em>Pietro da Cortona.</em> Glavna djela rimskog iluzionizma (trompe-l’oeil) u seicentu, koji postaje uzorom za svu baroknu Evropu, nalaze se u St. Andrea della Valle (1625—28, <em>Lanfranco</em>), Pal. Barberini (1633—39, <em>Pietro da Cortona</em>), Il Gesù (1668—83, <em>Giovani Battista Gaulli</em>) i S. Ignazio (1691—94, <em>Andrea Pozzo</em>). Osim spomenutih slikara i brojnih stranaca (»pittori fiamminghi«) značajni su još: u okviru bolonjske škole<em> Guercino</em> (1591—1666), u Rimu Albanijev učenik <em>Andrea Sacchi </em>(1599—1667) koji je postao učitelj <em>Carla Maratte </em>(1625—1733), u Napulju <em>Massimo Stanzione </em>(1585—1656),<em> Jusepe de Ribera</em> (1588—1655), <em>Mattia Preti</em> (1613—1699), <em>Salvator Rosa</em> (1615—1673) i <em>Luca Giordano</em> (1632—1705), te u Genovi i Veneciji <em>Bernardo Strozzi </em>(1581—1664; radi pod utjecajem Rubensa i van Dycka). Venecija je u tom stoljeću samo područje povremene djelatnosti slikara iz drugih sredina (osim<em> Strozzija </em>još <em>Domenico Fetti</em> i <em>Luca Giordano</em>).<em><br /> </em>Pored novog procvata mitol. i religioznih motiva (npr. kod bolonjskih slikara) opaža se i značajan razvoj genrea (»pittori bamboccianti«), pejzaža<em> (Annibale Carracci</em> i njegov krug, <em>Salvator Rosa</em>) i mrtve prirode<em> (Caravaggio, E. Baschenis, Giovanni Battista Ruoppolo).</em><br /> Grafikom se bave i brojni slikari, uključivši Caravaggia, braću Carracci i Salvatora Rosu, a od specijaliziranih bakrorezaca<em> Stefano della Bella</em> (1610—1664), koji pod imenom Étienne de la Belle radi i u Francuskoj. Općenito dobiva bakrorez sve više funkciju reproduktivnog umijeća.<br /> <strong>SETTECENTO </strong><strong>(Osamnaesto stoljeće). Arhitektura.</strong> Tal. arhitektura, mimoišavši krajnosti baroka i rokokoa, približuje se u XVIII <em>st.</em> klasicističkim načelima. To dokazuju djela posljednjeg »baroknog« arhitekta <em>Filippa Juvare</em> (1676? — 1736) dvorac Stupinigi (1729—35) i crkva Superga (1717—31) kod Torina, kao i rimska arhitektura settecenta, koju reprezentiraju u prvom redu <em>Alessandro Galilei</em> (1691—1736) i <em>Ferdinando Fuga</em> (1699<em>—</em>1781). Kompoziciju pročelja crkve S. Giovanni in Laterano (1735—36, <em>A. Galilei</em>) slijedi pročelje bazilike Sta Maria Maggiore (1743—50, <em>F. Fuga</em>), dok potpunu pobjedu klasicizma u Rimu predstavlja vanjština crkve Sta Maria del Priorato (crkva malteškog viteškog reda), koju je 1765 pregradio <em>Giovanni Battista Piranesi.</em> Klasicističke težnje settecenta zastupane su na Palazzo di Capodimonte u Napulju (započeo 1738 <em>Giovanni Antonio Medrano;</em> od 1957 Museo e Gallerie Nazionali di Napoli), na golemom Palazzo Reale u Caserti (započeo 1752 <em>Luigi Vanvitelli</em>), na zgradi kazališta Scala u Milanu (1776—78, <em>Giuseppe Piermarini</em>), te Pal. Grassi-Stucky (1703—45, <em>Giorgio Massari</em>) i Pal. Corner della Regina<em> (Domenico Rossi)</em> u Veneciji. Barokna tradicija održava se kod izgradnje stubišta i fontana, npr. stubišta ispred crkve Sta Trinità dei Monti (1723—26, <em>Francesco de’Sanctis</em>) i popularne Fontane di Trevi (1735—44, <em>Niccolò Salvi</em>) u Rimu.<br /> <strong>Skulpturu,</strong> kojoj je obilježje u prvom redu izvanredna tehnika, predstavljaju: u Rimu <em>Camillo Rusconi</em> (1658—1728), <em>Filippo della Valle</em> (1696—1770) i <em>Pietro Bracci</em> (1700—1773, figure za fontanu Trevi 1735) te od stranaca <em>Pietro Le Gros ml.</em> (1666—1719) i <em>René-Michel</em> ili <em>Michelangelo Slodtz</em> (1705—1764); u Veneciji <em>Antonio Corradini</em> (1668—1752) iz Genove, <em>Gian Maria Morlaiter</em> (1699—1781) i <em>Giovanni Marchiori</em> (1696—1778); u Napulju <em>Domenico Antonio Vaccaro</em> (1680—1750), <em>Matteo Bottiglieri</em> (djelovao 1724—54) i <em>Giuseppe Sanmartino </em>1720 ?—1793)·<br /> <strong>Slikarstvo. </strong>U toj grani umjetnosti zauzima prvo mjesto Venecija koja u to doba — unatoč polit. i ekonomskom opadanju — doživljuje svoj posljednji procvat (kazalište, moda i društveni život). Prijelaz iz seicenta označuje <em>Antonio Zanchi</em> (1631—1722), koga slijede <em>Niccolò Bambini</em> (1651—1736) i <em>Gregorio Lazzarini</em> (1655—1730). Pravi venec. settecento, koji jedini u Italiji odgovara pojmu evr. rokokoa, predstavljaju <em>Sebastiano Ricci</em> (1659—1734), <em>Giovanni Antonio Pellegrini</em> (1675—1741),<em> Jacopo Amigoni (</em>1675—1752), <em>Rosalba Carriera</em> (1675—1757), Dalmatinac <em>Federiko Benković</em> (1677—1753), <em>Giovanni Battista Piazzetta </em>(1683—1754), <em>Giambattista Pittoni</em> (1687—1767), posljednji veliki predstavnik baroknog iluzionizma <em>Giambattista Tiepolo </em>(1696—1770) i njegov sin <em>Giandomenico</em> (1727—1804) te <em>Pietro Longhi</em> (1702—1785) i njegov sin <em>Alessandro</em> (1733—1813). Posebno treba napomenuti venec. slikarstvo veduta, koje uvode <em>Luca Carlevaris</em> (1665—1731) i <em>Marco Ricci</em> (1676—1729), razvijaju Antonio Canal, zvan <em>Canaletto</em> (1697—1768) i njegov sinovac (s istim nadimkom) <em>Bernardo Belotto</em> (1720—1780), a dovodi do kulminacije u kolorizmu <em>Francesco Guardi</em> (1712—1793).<br /> U Rimu se ističu u to doba <em>Francesco Trevisano</em> (1656—1746), <em>Sebastiano Conca</em> (1680—1764, školovan u Napulju), slikar veduta <em>Giovanni Paolo Pannini </em>(1691/92—1765), <em>Pompeo Batoni</em> (1708—1787) i od stranaca <em>Anton Raphael Mengs,</em> u Napulju <em>Francesco Solimena</em> (1657—1747) i <em>Francesco de Mura</em> (1696—1752), u Bologni <em>Giuseppe Maria Crespi,</em> zvan <em>lo Spagnuolo </em>(1665—1747), u Genovi realist i vizionar <em>Alessandro Magnasco</em> (1667—1747), a u Bergamu portretist <em>Giuseppe Ghislandi</em> (1655—1743).<br /> Venecija prednjači u settecentu i u razvoju tal. grafike. Njom se bavi većina značajnijih slikara kao što su M. Ricci, G. B. Piazzeta, G. B. Tiepolo, A. Canal i B. Bellotto; najznačajnije grafičke radove ostvaruje <em>Giovanni Battista Piranesi</em> (1720—1778) svojim ciklusima »Carceri« (1744), »Vedute di Roma« (oko 1748) i »Le Antichità Romane« (1756) kojima otvara nove poglede u shvaćanje antike a u isti mah nagovještava fantastiku umjetnosti romantizma.<br /> <strong>OTTOCENTO I NOVECENTO (Devetnaesto stoljeće i dvadeseto stoljeće). Arhitektura. </strong>Klasicizam se je održao u arhitekturi i kroz velik dio ovoga razdoblja. Istaknutiji arhitekti XIX <em>st. </em>jesu: <em>Gian Antonio Selva</em> (1753—1819; sagradio Teatro La Fenice u Veneciji i tzv. Tempio Canoviano u Possagnu), <em>Giuseppe Valadier</em> (1762—1839; daje definitivan oblik Piazzi del Popolo u Rimu 1816—26 prema nacrtu iz 1794), <em>Luigi Cagnola</em> (1762—1833; Arco della Pace u Milanu), <em>Antonio Niccolini</em> (1772—1850; Teatro San Carlo u Napulju), <em>Pietro Bianchi</em> (1787—1849; S. Francesco di Paola u Napulju 1816—24), <em>Giuseppe Mengoni</em> (1829—1877; Galleria Vittorio Emmanuele II u Milanu 1865—77), <em>Giovanni Battista Filippo Basile </em>(1825—1891; Teatro Massimo u Palermu, natječaj 1864, dovršen 1897), <em>Alessandro Antonelli</em> (1798—1888; izgradio 168 <em>m</em> visok »Molle Antonelliana« od opeke i željeza u Torinu, započet 1863), <em>Mariano Falcini </em>(1804—1885; sinagoga u Firenci), <em>Guglielmo Calderini</em> (1837—1916; palača pravde u Rimu 1888—1910) i <em>Pio Piacentini </em>(1846—1928; Palazzo delle Esposizioni di Belle Arti u Rimu). Efemernost patetične arhitekture historicizma u drugoj pol. XIX <em>st.</em> predstavljaju golem spomenik Viktoru Emanuelu II u Rimu, što ga je sagradio (1885—1911) arhitekt <em>Giuseppe Sacconi</em> (1854—1905), i — već u XX <em>st.</em> — kompleks glavnoga kolodvora u Milanu (1925—31, projekt izradio <em>Ulisse Stacchini</em>, 1871—).<br /> Prijelaz u XX <em>st.</em> obilježuju predstavnici secesije (u Italiji tzv. »floreale«) u arhitekturi <em>Raimondo d</em>᾿<em>Aronco</em> (1857—1932) koji gradi Pal. Castiglioni (1903) u Milanu i hotel na Campo dei Fiori iznad Varesea (1909—12), te <em>Giuseppe Sommaruga</em> (1867—1917) koji je izradio nacrt za centralni paviljon na internacionalnoj izložbi u Torinu 1902. Futurist <em>Antonio di Sant</em>᾿<em>Elia</em> (1888—1916) projektira grad budućnosti (»Città futura«, 1913) i objavljuje poseban manifest (»Manifesto dell’architettura futurista«, 1914), koji ostaje bez praktičnih rezultata. U vrijeme fašističkog režima arhitektura usprkos pojedinačnim pokušajima nekih naprednijih arhitekata <em>(Giuseppe Terragni,</em> <em>Ignazio Gardella, Pier Luigi Nervi)</em> vodi do bezidejnog tzv. »rimskog stila« kojemu je glavni predstavnik <em>Marcello Piacentini </em>(1881—). Sudbonosni je urbanistički zahvat toga doba eliminiranje cijelog kompleksa Borgo nuovo u Rimu i izgradnja Via della Conciliazione, kojom Piazza di S. Pietro gubi svoj prvobitni značaj. Karakterističan primjer iz najnovijeg razdoblja jest konačna realizacija Stazione Termini u Rimu (1952), koja je u doba fašizma bila planirana s nametljivim kolonadnim pročeljem a na kraju dobila impresivnu modemu fasadu (arhitekti: <em>Eugenio Montuori,</em> 1907—; <em>Leo Colini,</em> 1903—; <em>Massimo Castellazzi, </em>1901—; <em>Vasco Fadigatti,</em> 1902—; <em>Achille Pintonello,</em> 1902— i <em>Annibale Vitelozzi</em>, 1902—). Pored spomenutih arhitekata zauzima istaknuto mjesto <em>Pier Luigi Nervi</em> (1891—) koji je sagradio stadion u Firenci (1930—32), armirano betonskom konstrukcijom prekrit hangar u Ortobellu (1938), te brojne tvornice, izložbene paviljone, kolodvore, objekte za Olimpijadu u Rimu 1960 i dr. <em>Gio Ponti</em> (1897—) projektira s Nervijem i suradnicima neboder Pirelli u Milanu, a<em> Ugo Luccichenti</em> (1899—) vile i stambene blokove. Uz njih se ističe i <em>Luigi Figini</em> (1903—).<br /> <strong>Skulptura.</strong> Jedini je istaknuti kipar toga doba <em>Antonio Canova</em> (1757—1822); Canovu — pored najznačajnijeg kipara klasicizma, Danca B. Thorvaldsena — slijede <em>Lorenzo Bartolini</em> (1777—1850), <em>Carlo Marochetti </em>(1805—1867; spomenik Emanuelu Filibertu u Torinu, 1838), <em>Giovanni Duprè</em> (1817—1882, učitelj I. Rendića), <em>Giulio Monteverde</em> (1837—1917), <em>Antonio dal Zotto </em>(1841—1918; autor Goldonijeva spomenika u Veneciji, 1883 i Tartinijeva u Piranu, 1896), te <em>Vincenzo Gemito</em> (1852—1929),<em> Davide Calandra</em> (1856—1915) i <em>Domenico Trentacoste</em> (1859—1933). Prva je zanimljiva ličnost novijeg vremena »impresionistički« kipar<em> Medardo Rosso </em>(1858—1927). Slikari<em> U. Boccioni</em> i <em>A. Modigliani </em>stvorili su značajne radove i u plastici. Oficijelni kipar razdoblja između dva rata je <em>Adolfo Wildt</em> (1868—1931). U najnovije doba javlja se značajan procvat tal. skulpture. Medu figurativnim umjetnicima ističu se nekad vrlo utjecajni <em>Arturo Martini </em>(1889—1947); najpopularniji je<em> Marino Marini</em> (1901—), tvorac arhaički koncipiranih konja, jahača i značajnih portreta, pa maniristički elegantni <em>Marcello Maschermi</em> (1906—), portretist <em>Giacomo Manzù</em> (1908—), <em>Pericle Fazzini</em> (1913—) i <em>Emilio Greco </em>(1913—). Apstraktni smjer zastupaju, više ili manje dosljedno, kipari <em>Alberto Viani</em> (1906—), <em>Carlo Sergio Signori</em> (1906—), <em>Mirko Basaldella</em> (1910—), <em>Berto Lardera </em>(1911—), <em>Luciano Minguzzi</em> (1911—), <em>Salvatore Messina</em> (1916—), <em>Pietro Consagra </em>(1920—) i braća <em>Arnoldo</em> (1926—) i<em> Gio Pomodoro</em> (1930—).<br /> <strong>Slikarstvo XIX stoljeća.</strong> Iako značajnije od plastike, ono se ne može upoređivati s prijašnjim razdobljima. Glavni su centri Milano, Firenca i Napulj. Istaknuti slikari klasicističko-romantičkog razdoblja ostvaruju značajnija djela samo na području portreta: <em>Andrea Appiani</em> (1754—1817) i <em>Francesco Hayez</em> (1791—1882) u Lombardiji, <em>Michele Grigoletti</em> (1801—1870) u Veneciji, <em>Giuseppe Bezzuoli</em> (1784—1855) u Firenci i <em>Vincenzo Camuccini</em> (1771—1844) u Rimu. Slikarstvo sredine i druge pol. XIX <em>st.</em> predstavljaju u Lombardiji: <em>Giovanni Carnevali</em>, zvan<em> Piccio</em> (1804—1873), slikari genrea braća <em>Domenico</em> (1815—1878) i <em>Gerolamo Induno </em>(1827—1890), <em>Tranquillo Cremona</em> (1837—1878), <em>Daniele Ranzoni </em>(1843—1889), <em>Mosè Bianchi</em> (1845—1904), <em>Filippo Carcano</em> (1840 —1914), divizionisti<em> Giovanni Segantini</em> (1858—1899) te manje značajni <em>Gaetano Previati</em> (1852—1920) i <em>Emilio Gola</em> (1852—1923). U Pijemontu su istaknutiji slikari <em>Antonio Fontanesi</em> (1818—1882), a u Veneciji <em>Giacomo Favretto</em> (1849—1887), <em>Luigi Nono </em>(1850—1917),<em> Ettore Tito</em> (1859—1941) i<em> Guglielmo Ciardi</em> (1842— 1917). Iz Emilije potječe<em> Giovanni Boldini</em> (1842—1931), koji kao mondeni portretist radi u Parizu. Pozornica naprednijih slikarskih nastojanja u tal. ottocentu opet je Toskana. Tzv. »macchiaioli« (od macchia<em> mrlja</em> — isti izvor odn. značenje kao kod tašizma) slikaju svijet koji ih okružuje služeći se svijetlim čistim bojama; po tome idu među prethodnike impresionizma. Glavni predstavnici firentinske »macchije«, koji utječu i na slikarstvo Napulja, jesu<em> Giovanni Fattori</em> (1825—1908), a za njim<em> Telemacco Signorini</em> (1835—1901), <em>Silvestro Lega</em> (1826—1895),<em> Giuseppe Abbati </em>(1832—1868) i<em> Vito d’Ancona</em> (1825—1884). Sa slikanjem na slobodnom, u plein-airu, počinje već prije napuljska »Scuola di Posilippo« koju zastupaju<em> Giacinto Gigante </em>(1806—1876) i<em> Filippo Palizzi</em> (1818—1899); nju slijedi — oko 1864 — po uzoru toskanskih macchiaiola kratkotrajna »Scuola di Resina«<em> (Giuseppe De Nittis).</em> Pored tih grupa karakteristični napuljski verizam predstavljaju<em> Domenico Morelli</em> (1826—1901),<em> Michele Cammarano</em> (1851—1920),<em> Gioacchino Toma</em> (1836—1891),<em> Francesco Paolo Michetti </em>(1851<em>—</em>1929) i<em> Antonio Mancini</em> (1852—1930). U Rimu, gdje dominira akademizam, ističe se slikar intimnoga pejsaža<em> Nino Costa</em> (1826—1903), dok <em>Cesare Maccari</em> (1840—1919) obnavlja tradiciju freske.<br /> <strong>Slikarstvo XX stoljeća.</strong> Dva strujanja označuju početak modernog tal. slikarstva: futurizam (v.) i tzv. metafizičko slikarstvo (v.). Problematika futurizma, koja formalno počinje s <em>Marinettijevim</em> »Manifeste du Futurisme« (Pariz, Figaro, 20. II 1909), komplicirana je po tom, što se futurizam sa svojim idejnim vodom Marinettijem kasnije povezao s fašizmom; taj politički moment do neke je mjere bio nagovješten već prvim manifestom. Futurističko slikarstvo se unatoč tome razvija na svoj način te njegovi vodeći predstavnici uskoro dolaze u očitu suprotnost s fašističkom »ideologijom«. Skupina se brzo raspada: vodeći umjetnik<em> Umberto Boccioni</em> (1882—1916) strada nesretnim slučajem,<em> Carlo Carrà </em>(1881—1960) pridružuje se de Chiricu i njegovu metafizičkom slikarstvu,<em> Giacomo Balla</em> (1874—1958) postepeno se vraća svom ranijem akademskom realizmu,<em> Gino Severini</em> (1883—) približuje se kubizmu i neoklasicizmu, a<em> Luigi Russolo</em> (1885—1947) s vremenom prestaje slikati. Kratkotrajna je bila kao i njen suprotni pol, ekstravertirani futurizam, izrazito introvertirana »pittura metafisica« koju inicira<em> Giorgio de Chirico</em> (1888—), a kasnije joj pristupaju i Carra i<em> Giorgio Morandi</em> (1890—1960). Pun protuslovlja je također smjer Novecento, osnovan 1922 pod vodstvom <em>Margherite Sarfatti</em>, koji je prema tendencijama fašizma trebao lansirati pseudomonumentalnu i pseudoklasičnu »umjetnost«. Ovaj smjer postepeno napuštaju svi značajniji umjetnici koji mu početno pripadaju — od slikara<em> Arturo Tosi</em> (1871—1956),<em> Pio Semeghini</em> (1878—),<em> Piero Marussig</em> (1879—1957),<em> Mario Sironi </em>(1885—1961),<em> Achille Funi</em> (1890—),<em> Ottone Rosai</em> (1895—1957) i<em> Massimo Campigli</em> (1895—). Uz to se formiraju nove skupine sa suprotnim tendencijama, tako »Scuola romana« u Rimu, koju zastupaju <em>Scipione</em> (1904—1933), <em>Mario Mafai</em> (1902—) i <em>Giuseppe Capogrossi</em> (1900—), »I sei di Torino« u Torinu među kojima <em>Carlo Levi</em> (1902—) i <em>Francesco Menzio</em> (1899—), i konačno izrazito antifašistički orijentirani »Corrente«, grupa u kojoj prednjači <em>Renato Birolli</em> (1906—1959), te kasnije od mlađih <em>Renato Guttuso </em>(1912—). Osim spomenutih, tal. slikarstvo prve pol. XX <em>st.</em> predstavljaju, uz najznačajnijeg slikara <em>Amedea Modiglianija</em> (1884—1920) koji radi i umire u Parizu, još i <em>Felice Carena</em> (1879—), <em>Filippo de Pisis</em> (1896—1956) i u mlađim godinama <em>Luigi</em> (Lojze) <em>Spazzapan</em> (1889—1959) koji pripada slov. umjetnosti. Među izrazitijim su suvremenim tal. slikarima apstraktnog smjera <em>Alberto Magnelli</em> (1888—), <em>Enrico Prampolini</em> (1896—1956), <em>Atanasio Soldati</em> (1896—1953), <em>Bruno Saetti</em> (1902—), <em>Giuseppe Santomaso </em>(1907—), <em>Antonio Corpora</em> (1909—), <em>Corrado Cagli</em> (1910—), <em>Afro Basaldella</em> (1912—), <em>Alberto Burri </em>(1915—), <em>Emilio Vedova</em> <em>(</em>1919—), zatim dvojica koji rade i kao kipari — <em>Pietro Consagra</em> i <em>Roberto Crippa</em> (1921—), te <em>Gianni Dova</em> (1925—). Od figurativnih je u prvoj liniji <em>Leone Minassian</em> (1905—), među nadrealistima i među lijevo usmjerenim realistima, pored Guttusa, još su <em>Leonor Fini </em>(1908—), <em>Armando Pizzinato</em> (1910—), <em>Franco Francese</em> (1926—) i <em>Giuseppe Zigaina</em> (1924—).<br /> <strong>Grafika. </strong>Njom se bavi velik dio suvremenih slikara i kipara — od Carráa do Marinija, Guttusa i Afra. Njena jezgra i oni njeni predstavnici, kojim je crno-bijela umjetnost glavni način izražavanja, ostali su, kao i ranije, koncentrirani u sjev. Italiji. Uz <em>Giuseppea Vivianija</em> (1889—) to su <em>Tono Zancanaro</em> (1906—), <em>Tranquillo Marangoni</em> (1912—), <em>Cesco Magnolato</em> (1926—), <em>Giuseppe Guerreschi</em> (1929—) i <em>Luciano De Vita</em> (1929—).<br /> <strong>PRIMIJENJENA UMJETNOST. </strong>RENESANSA. Pored likovne djelatnosti razvija se osobito od XV od XVIII <em>st.</em> i primijenjena umjetnost: brojni značajni umjetnici izrađuju idejne skice (čak i za vez i tkanine), tako da su granice u kvaliteti s »visokom« umjetnošću gotovo izbrisane. U tom posebnom okviru nastaju brojna djela manjih formata i za praktičnu svrhu, kojoj se podređuje i njihova estetska funkcija. To napose vrijedi za brojnu sitnu brončanu plastiku (piccoli bronzi) koja često imitira ant. uzore; ovamo se ubrajaju također bogato ukrašeni svijećnjaci, zvona, raznovrsno posuđe itd. U Firenci su se u quattrocentu njome bavili između ostalih <em>Bertoldo di Giovanni i Antonio del Pollaiuolo,</em> u cinquecentu <em>Benvenuto Cellini, Bartolomeo Ammanati, Leone Leoni</em> i <em>Giambologna;</em> u Padovi <em>Bartolomeo Bellano, Andrea Briosco</em> zvan <em>il Riccio</em> (svijećnjaci u bazilici S. Antonio u Padovi, zvono u Bargellu u Firenci) i <em>Vittore de</em>’<em>Gambelli</em> zvan <em>Camelio;</em> u Milanu <em>Cristoforo Caradosso</em>; u Mantovi <em>Pier Jacopo Ilario Bonacolsi</em> zvan <em>l’Antico</em>; u Veneciji <em>Sansovino, Danese Cattaneo, Alessandro Vittoria, Tiziano Aspetti</em> i <em>Gerolamo Campagana. </em>— Posebnu pažnju zaslužuju medaljeri XV <em>st.;</em> prvi majstor ove struke <em>Pisanello</em> radi u Mantovi, Ferrari i Napulju, <em>Matteo de’Pasti</em> iz Verone radi u Ferrari i Riminiju, <em>Antonio Marescotti</em> u Ferrari; u Mantovi pored spomenutog Bonacolsija djeluju <em>Bartolomeo Melioli</em> i <em>Sperandio Savelli,</em> koji također radi u Ferrari, Bologni i Veneciji; u Parmi <em>Giovanni Boldù</em>; u Firenci djeluje <em>Niccolò di Forzone Spinelli</em> zvan <em>Niccolò Fiorentino.</em> Važniji medaljeri XVI <em>st.</em> su <em>Francesco da Sangallo, B. Cellini, L. Leoni, Pastorino da Siena, Domenico Poggini, Valerio Belli</em> i <em>Antonio Abondio ml.</em> iz Milana koji radi najviše izvan Italije. — Na području oblikovanja metala obrtnike privlači obrađivanje kovanih željeznih rukotvorina; izvode se ograde crkvenih kapela (S. Vitale u Apuaniji, Sta Trinita u Firenci, katedrala u Pratu, Cappella del Consiglio u Pal. della Signoria u Sieni) i prstenasti zvekiri odnosno alke (battenti), svjetiljke i dršci za zastave (na Pal. Strozzi u Firenci izradio ih je <em>Niccolò Grosso</em> zvan il<em> Caparra</em>). Bogatim ukrasom odlikuju se radovi oružara, među kojima se ističu milanske porodice <em>Missaglia, Mendrisio, Negroli</em> i <em>Civo.</em> — Zlatarstvo cvate kao nikad ranije. Osim Firentinaca ističu se u quattrocentu i <em>Niccolò da Guardiagrele </em>(antependij u Teramu, procesijski križevi u Aquili i Guardiagreleu); <em>Francesco d’Antonio</em> u Sieni i majstor <em>Da Sesto</em> u Veneciji, a od pojedinih djela srebrni oltar s prizorima iz života Ivana Krstitelja, na kojemu rade među ostalima <em>Betto di Geri, Leonardo di Giovanni, Antonio del Pollaiuolo</em> i <em>A. Verrocchio</em> (Firenca, Museo dell᾿Opera del Duomo). Vodeći je majstor XVI <em>st. Benvenuto Cellini;</em> u osobito dragocjene radove ubraja se njegova »Saliera di Francesco« (Beč, Kunsthistorisches Museum), zatim »Cassetta Farnese« (Napulj, Mus. Nazionale) koju je <em>Manno Sbarri</em> izradio za kardinala Alessandra Farnese, te različiti relikvijariji i križevi. U quattrocentu predstavljaju vrhunac umijeća u izrađivanju profanih predmeta vaze od dragog kamenja, ametista, sardoniksa i jaspisa za Lorenza Veličanstvenog, a u XVI <em>st.</em> »fiasca« od lapis-lazulija i zlata, izrađena po nacrtu <em>B. Buontalentija</em> (sve u Firenci, Mus. degli Argenti). — Umjetničko stolarstvo napreduje kod izradbe škrinja (cassoni) koje sačinjavaju jezgru renesansnoga namještaja, a koje osim rezbarija i intarzija ukrašuju i slike (ponekad štuk ili pozlata), zatim postelja, stolova, ormara (armadi i credenze) i različito oblikovanih stolaca i klupa (sedia, poltrone, scabello, cassapanca). Dok su im autori većinom i posvuda anonimni, poznati su majstori većih djela, osobito golemih ormara u sakristijama, oplata stijena i drvenih stropova. Veoma lijepe intarzije krase Pal. Ducale u Urbinu, Pal. Vecchio u Firenci, korove katedrale u Perugi, crkvu na Monte Olivetu kod Siene, crkvu Sta Maria Novella u Firenci i Collegio del Cambio u Perugi. Unutrašnju renesansnu opremu dopunjuju još i štuk (stucco) i mramorne inkrustacije (pod sienske katedrale). — Središta suknarstva su Firenca, Venecija, Milano i Genova, gdje se izrađuju skupocjeni baršuni, brokati i damasti. Firenca i Milano vode i u vezu, za koje izrađuju nacrte i lik. umjetnici (npr. <em>S</em>. <em>Botticelli</em> i <em>A. del Pollaiulo</em>). — Nakon razmjerno skromnih početaka u XV <em>st.,</em> naglo se razvija proizvodnja tapiserija (arazzi) u XVI <em>st.</em> U tehničkom pogledu dominiraju majstori Flamanci. Čuvene tapiserije po Rafaelovim kartonima (»Atti degli Apostoli«) izrađuje <em>P. van Aelst</em> u Bruxellesu; od quattrocenta dalje javljaju se radionice tapiserija i u samoj Italiji (fabbrica Trivulziana u Vigevanu), za koje između ostalih rade i <em>Giulio Romano, B.</em> i <em>D. Dossi, J. Pontormo</em> i dr. — U staklarskom obrtu neosporno prednjači Venecija (obitelj <em>Barovier</em> na otoku Muranu); u proizvodnji staklenih ogledala ona ima sve do sredine XVIII <em>st. </em>monopol u Evropi. — Keramika doseže u renesansi izvanredan procvat. Pored starih središta afirmira se Faenza (fajanse); u doba tzv. »lijepog stila« (stile bello) prevladava utjecaj Urbina. S Faenzom su tijesno povezani Deruta (utjecaj umbrijskih slikara) i Caffagiolo (utjecaj toskanskih slikara). Središte »lijepog stila« pored Urbina <em>(Xanto Avelli)</em> još su i Casteldurante, Gubbio <em>(Giorgio Andreoli)</em> i Pesaro. Iz Casteldurantea potječe i <em>Cipriano Picolpasso</em> čije »Li tre Libri Dell’Arte del Vasajo« (1548) pružaju dragocjene podatke o tehnici keramičkog umijeća. — Quattrocento znači posljednje veliko razdoblje iluminacije. Lombardijsku iluminaciju reprezentiraju <em>Belbello, Cristoforo Preda, Antonio da Monza, Girolamo da Cremona</em> i <em>Liberale da Verona.</em> U Ferrari, drugom velikom centru sjevernotal. iluminacije, ukrašuju u 1455—56 <em>Taddeo Crivelli, Marco dell᾿Avogadro, Franco de Russi</em> i <em>Giorgio d’Alemagna</em> čuvenu Bibliju Borsa d’Este (Modena, Biblioteca Estense), a njihovo djelo dopunjuju <em>Guglielmo Giraldi</em> i <em>Martino da Modena;</em> jedan je od značajnih ferrarskih iluminatora i <em>Matteo da Milano.</em> Firentinsku iluminaciju XV <em>st.</em> reprezentiraju, nakon mladenačkog opusa <em>fra Angelica,</em> pogotovo <em>Zanobi Strozzi, Francesco d᾿Antonio del Cherico,</em> braća <em>Gherardi</em> i <em>Monte di Giovanni</em> te <em>Attavanto degli Attavanti, </em>koji sa svojom botegom radi osim za obitelj Medici također i za Federica da Montefeltro (tzv. »Urbinska biblija«) kao i za Matiju Korvina. Kad je u XVI <em>st. </em>prodrla štampana knjiga, rukopisna je iluminacija izgubila negdašnje značenje. Treba spomenuti virtuoznog <em>Jurja Klovića</em> (Giulio Clovio) čije je najbolje djelo horarij kardinala Alessandra Farnese iz 1546 (»Horae B. Mariae Virginis«, New York, Pierpont Morgan Library). Od ilustriranih inkunabula po opremi su značajne <em>Bettinijeva</em> »Monte Santo di Dio« (1477), <em>Calandrijeva</em> »Aritmetica« (Firenca 1491), <em>Kethamov</em> »Fasciculus Medicinae« (Venecija 1498), a pogotovo »aldine«, knjige koje je izdavao venec. tiskar Aldo Manuzio, među njima Giuntovo izdanje Ovidijevih »Metamorfoza« (1497) i kao osobito vrijedan primjerak Francesca Colonne »Hypnerotomachia Polyphili« (1499). Te aldine i druga štampana izdanja XV i XVI <em>st.</em> odlikuju se elegantnim kožnatim uvezom. Među rukopisima, koji tek u XVI <em>st.</em> dobivaju dragocjene korice čuven je »Breviarium Grimani« (Venecija, Biblioteca Marciana), ukrašen flam. ilustracijama; idejna skica korica je vjerojatno od <em>Alessandra Vittorije.</em><br /> BAROK. U skladu s općim težnjama baroka osobito je značajna uloga štuka koji se najtjesnije povezuje s arhitekturom. Istaknuti su štukateri u Rimu <em>Prospero Bresciano</em> (Vatikanska Cappella Paolina i S. Eligio degli Orefici), njegov učenik <em>Ambrogio Bonvicino</em> (u bazilici sv. Petra, u Sta Maria Maggiore i u Pal. del Quirinale), braća <em>Cosimo</em> i <em>Giacomo Antonio Fancelli</em> (S. Carlo al Corso i Chiesa Nuova), <em>Antonio Raggi</em> (Il Gesù), <em>Melchiore Caffà, Francesco Cavallini</em> i <em>Giovanni Antonio Mazzuoli</em> koji rade u Sta Maria in Campitelli (idejne skice za štuk izrađuju <em>Maderna</em> i <em>Bernini</em>); rimski štukateri izrađuju (po skicama <em>Pietra da Cortona</em> i <em>Cira Ferrija</em>) najljepše ukrase u Firenci, u Pal. Pitti (Sala di Giove) i u Uffizijima (Sala della Niobe). Lijep primjer izvanredno bogate barokne mramorne inkrustacije je Cappella dei Principi crkve S. Lorenzo u Firenci. Slično obilje ukrasa pokazuju izrađevine od drva: stropovi u Pal. del Quirinale (Salone dei Corazzieri, oko 1611), u Sta Maria in Trastevere (1617, po nacrtu <em>Domenichina),</em> u Sta Maria Nuova <em>(Carlo Lombardi),</em> u crkvi S. Filippo Neri u Napulju (oko 1627), te bezbroj korskih klupa i oprema čitavih prostora kao npr. raskošna Camera dell’Alcove u Pal. Mensi i San Pellegrino (Lucca). Među glavne majstore ubrajaju se <em>Andrea Brustolon</em> iz Belluna te članovi obitelji <em>Fantoni (Andrea, Grazioso, Giambettino</em> i <em>Giovanni)</em> i <em>Caffieri,</em> koji mnogo pridonose ugledu tal. umjetničkog stolarstva i dekoraterstva u Francuskoj, pogotovo na dvoru u Versaillesu i u Parizu. — Dok keramika u poređenju s njenom proizvodnjom u renesansi sada opada (najvažnija ostaje Faenza sa tzv. bijelom keramikom: »bianchi«), po čitavoj su se Evropi pročuli tal. vezovi. Najveći ugled i dalje uživa kao centar staklarstva Venecija koja je čuvena i po čipkarstvu (tzv. »point de Venise«) — Italija vodi i u scenografiji. Dva njena majstora dala su teoretska djela: <em>Niccolò Sabatini</em> traktat »Pratica per fabricar scene e machine ne’ teatri« (Pesaro 1637), a<em> Andrea Pozzo</em> djelo »Prospettiva de’ pittori e architetti« (Rim 1693). Za čitav daljnji razvoj scenografije značajna je obitelj<em> Burnacini,</em> a pogotovo obitelj <em>Galli Bibiena,</em> koja svojom mnogostranom djelatnošću po čitavoj Evropi povezuje XVII i XVIII<em> st.</em><br /> LIT.<em> OPĆA DJELA: J. Burckhardt,</em> Der Cicerone, Basel 1855. — <em>H. Wölfflin,</em> Renaissance und Barock, München 1888. — <em>F. Burckhardt,</em> Beiträge zur Kunstgeschichte von Italien, Basel 1898. — <em>H. Wölfflin,</em> Die klassische Kunst, München 1899. — <em>A. Venturi,</em> Storia dell’arte italiana, I—XXV, Milano 1901—40. — <em>J. A. Crowe</em> i G.<em> B. Cavalcaselle,</em> A history of painting in Italy, I—VI, London 1903—14. — <em>E. Bertaux,</em> L’art dans l’Italie méridionale, Paris 1904. — <em>O. Raschdorff</em> i <em>R. Reinhardt,</em> Palastarchitektur von Oberitalien und Toskana, I—VI, Berlin 1908—23. — <em>G. T. Rivoira,</em> Le origini dell’architettura lombarda, Milano 1908. — <em>G. Ferrari,</em> Lo stucco nell’arte italiana, Milano 1910. — <em>P. d’Ancona,</em> La miniatura fiorentina, secoli XI—XVI, I—II, Firenze 1914. — <em>A. K. Porter,</em> Lombard architecture, I—IV, New Haven 1915—17. — <em>G. Ferrari,</em> La tomba nell’arte italiana, Milano 1916. — <em>F. Knapp, </em>Italienische Plastik vom 15. bis. 18. Jahrhundert, München 1923. — <em>R. van Marle,</em> The development of the Italian schools of painting, I—XIX, Haag 1923—28. — <em>C. Ricci,</em> Geschichte der Kunst in Norditalien, Stuttgart 1924. — <em>G. Vitzthum</em> i <em>W. F. Volbach,</em> Die Malerei und Plastik des Mittelalters in Italien, Frankreich, Deutschland und Spanien, HdKW, Berlin 1924. — <em>P. d’Ancona, </em>La miniature italienne du X<sup>e</sup> au XVI<sup>e</sup> siècle, Paris 1925. —<em> U. Ojetti</em> i <em>L. Dami, </em>Atlante di storia dell’arte italiana, I—II, Milano 1925—34. — <em>W. Biehl,</em> Toskanische Plastik des frühen und hohen Mittelalters, Leipzig 1926. — <em>A. Colasanti,</em> Le fontane d’Italia, Milano i Roma 1926. —<em>P. Toesca,</em> Il medioevo, I—II, Torino 1927. —<em> N. Pevsner</em> i <em>O. Grautoff,</em> Die Barockmalerei in den romanischen Ländern (Die italienische Malerei vom Ende der Renaissance bis zum ausgehenden Rokoko), HdKW, Wildpark-Potsdam 1928. — <em>S. Vigezzi,</em> La scultura lombarda, I—III, Milano 1928—30. — <em>R. Offner,</em> A criticai and historical corpus of Fiorentine painting, I—VIII, New York 1930—58. — <em>R. Buscaroli,</em> La pittura di paesaggio in Italia, Bologna 1935. — <em>E. Lavagnino, </em>L’arte medioevale, Torino 1936. — <em>A. M. Kind,</em> Early italian engraving, I—VII, New York 1938—48. — <em>A. Blunt,</em> Artistic theory in Italy, Oxford 1940. — <em>Lj. Babić,</em> Majstori preporoda, Zagreb 1943. — <em>S. Bottari,</em> Storia dell’arte italiana, I—II, Milano i Messina 1943. — <em>M. Salmi,</em> L’arte italiana, I—III, Firenze 1944. — <em>G. Delogu,</em> Italienische Baukunst, Zürich 1946. — <em>E. Modigliani, </em>Mentore, Guida allo studio dell’arte italiana, Milano 1946. — <em>G. Delogu,</em> Antologia della pittura italiana, Bergamo 1947. — <em>F. Antal,</em> Fiorentine painting and its social background, London 1948. — <em>J. Alazard,</em> L’art italien, I—III, Paris 1949—55. —<em>L. Venturi,</em> La peinture italienne, I—III, Genève 1950—52. — <em>L. Servolini,</em> L’incisione italiana di cinque secoli, Milano 1952. — <em>M. Salmi, </em>Italian miniatures, New York 1954. — <em>G. Francastel,</em> Histoire de la peinture italienne, I (Du byzantin à la Renaissance), Paris 1955. —<em> A. Chastel,</em> Art italien, I—II, Paris 1956. — <em>G. Chierici,</em> Il palazzo italiano dal secolo XVII al XIX, Milano 1957<br /> <em>PRETHISTORIJA I RANA ANTIKA: E. Strong,</em> Roman Sculpture, London 1907. — <em>D. Randall-Mac Iver,</em> The Iron age in Italy, Oxford 1927. — <em>P. Ducati,</em> Storia dell’arte etrusca, Firenze 1928. — <em>R. West,</em> Römische Porträt plastik, München 1933. — <em>R. Paribeni,</em> Il ritratto nell’arte antica, Milano 1934. — <em>U. Reilini,</em> La più antica ceramica dipinta in Italia, Roma 1934. — <em>G. Q. Giglioli,</em> L’arte etnisca, Milano 1935. — <em>P. Ducati,</em> L’Italia antica dalle prime civiltà alla morte di Cesare, Milano 1936. — <em>J. Bovio Marconi,</em> Incisioni rupestri all’Addaura, Bolletino di paletnologia italiana, 1955. — <em>A. M. Radmilli, </em>Le produzioni di arte mobiliare nella Grotta Polesini presso Roma, Quartär, 1957, 9.<br /> <em>KASNORIMSKO DOBA: A. Riegl,</em> Spätrömische Kunstindustrie, Wien 1906. — <em>L. v. Sybel,</em> Christliche Antike, I—II, Marburg 1906—09. — <em>O. Marucchi,</em> Le catacombe romane, Roma 1934. — <em>F. Wirth,</em> Römische Wandmalerei vom Untergang Pompejis bis an das Ende des dritten Jahrhunderts, Berlin 1934. — <em>J.</em> <em>De Witt,</em> Spätrömische Bildnismalerei, Berlin 1938.<br /> <em>RANOKRŠĆANSKO DOBA: O. Marucchi,</em> Manuale d’archeologia cristiana, Roma 1905. — <em>O. Wulff,</em> Altchristliche und byzantinische Kunst, I—II, HdKW, Berlin-Neubabelsberg 1914. — <em>J. Wilpert,</em> I sarcofagi cristiani antichi, I—V, Roma 1929—36. —<em> G. Galassi,</em> Roma o Bisanzio, I—II, Roma 1930—53. —<em> A. Haseloff,</em> Die vorromanische Plastik in Italien, Firenze i Berlin 1930. — <em>H. Picton,</em> Die langobardische Kunst in Italien, Augsburg 1931. — <em>S. Bettini, </em>Pittura delle origini cristiane, Novara 1942.<br /> <em>ROMANIKA: E. B. Garrison,</em> Italian romanesque panel painting, Firenze 1949.<br /> <em>GOTIKA: H. Thode,</em> Franz von Assisi und die Anfänge der Kunst der Renaissance in Italien, Berlin 1885. — <em>A. Schmarsow,</em> Italienische Kunst im Zeitalter Dantes, I—II, Augsburg 1928. — <em>P. Toesca,</em> Il trecento, Torino 1951. — <em>R. Oertel,</em> Die Frühzeit der italienischen Malerei bis zum Trecento, Stuttgart 1954. — <em>J. Pope-Hennessy,</em> Italian gothic sculpture, London 1955. — <em>R. Wagner-Rieger,</em> Die italienische Baukunst zu Beginn der Gotik, I—II, Wien 1956—57. — <em>L. Fraccaro de Longhi,</em> L’architettura delle chiese cistercensi italiane, Milano 1958.<br /> <em>RENESANSA: J. Burckhardt,</em> Die Kultur der Renaissance in Italien, Basel 1860. — <em>C. v. Stegmann</em> i <em>H. v. Geymüller,</em> Die Architektur der Renaissance in der Toscana, I—XI, München 1885—1908. — <em>E. Müntz,</em> Histoire de l’art pendant la renaissance, I—III, Paris 1889—95. — <em>W. v. Bode,</em> Denkmäler der Renaissance-Sculptur Toscanas, I—XII, München 1892—1905. — <em>Isti,</em> Die italienische Bronzestatuetten der Renaissance, I—III, Berlin 1907. — <em>P. Frankl,</em> Die Renaissancearchitektur in Italien, Leipzig 1912. — <em>P. Schubring, </em>Die italienische Plastik des Quattrocento, Berlin-Neubabelsberg 1919. — <em>H. Voss,</em> Die Malerei der Spätrenaissance in Rom und Florenz, I—II, Berlin 1920. — <em>L. Planiscig,</em> Venezianische Bildhauer der Renaissance,Wien 1921. — <em>H. Willich</em> i <em>P. Zucker,</em> Die Baukunst der Renaissance in Italien, HdKW, Wildpark-Potsdam, s. a. — <em>K. Escher,</em> Die Malerei des XIV bis XVI Jahrhunderts in Mittel- und Unteritalien, I—II, HdKW, Berlin-Neubabelsberg 1922. — <em>F. Landsberger,</em> Die künstlerischen Probleme der Renaissance, Halle a. S. 1922. — <em>W. v. Bode,</em> Die Kunst der Frührenaissance in Italien, Berlin 1923. — <em>G. Habich,</em> Die Medaillen der italienischen Renaissance, Stuttgart i Berlin 1923. — <em>P. Schubring,</em> Die Kunst der Hochrenaissance in Italien, Berlin 1926. —<em>E. v. d. Bercken,</em> Die Malerei der Früh- und Hochrenaissance in Oberitalien, HdKW, Wildpark-Potsdam 1927. — <em>M. Dvořák,</em> Geschichte der italienischen Kunst im Zeitalter der Renaissance, I—II, München 1927—28. — <em>G. F. Hill,</em> A corpus of Italian medals of the Renaissance before Cellini, I—II, London 1930. — <em>L. Planiscig,</em> Piccoli bronzi italiani del rinascimento, Milano 1930. — <em>B. Berenson,</em> Italian pictures of the Renaissance, Oxford 1932. — <em>R. Pallucchini,</em> La pittura veneziana del Cinquecento, I—II, Novara 1944. — <em>P. d᾿Ancona</em> i <em>M. L. Gengaro,</em> Umanesimo e Rinascimento, Torino 1948. — <em>M.</em> <em>R. Valentiner,</em> Studies of Italian Renaissance sculpture, London 1950. — <em>B. Berenson,</em> The Italian painters of the Renaissance, London 1952. — <em>W. Paatz,</em> Die Kunst der Renaissance in Italien, Stuttgart 1953. — <em>J. Pope-Hennessy,</em> Italian Renaissance sculpture, London 1958. — <em>K. Prijatelj,</em> Naši renesansni umetnici u svetskim muzejima, Jugoslavija, 1959, 18.<strong><br /> </strong><em>MANIRIZAM I BAROK: C. Gurlitt,</em> Geschichte des Barockstyles in Italien, Stuttgart 1887. — <em>A. Riegl,</em> Die Entstehung der Barockkunst in Rom, Wien 1908. — <em>A. E. Brinckmann,</em> Baukunst des 17. und 18. Jahrhunderts in den romanischen Ländern, HdKW, Berlin-Neubabelsberg 1919. — <em>W. Weisbach,</em> Der Barock als Kunst der Gegenreformation, Berlin 1921. — <em>M. Marangoni,</em> Arte barocca, Firenze 1927. — <em>U. Ojetti</em> i suradnici, Il ritratto italiano dal Caravaggio al Tiepolo, Bergamo 1927. — <em>B. Croce,</em> Storia dell’ età barocca in Italia, Bari 1929. — <em>G. Fiocco,</em> La pittura veneziana del Seicento e del Settecento, Verona 1929. — <em>G. Delogu,</em> La pittura italiana del Seicento, Firenze 1931. — <em>Isti,</em> Pittori minori liguri, lombardi e piemontesi del ‘600 e ‘700, Venezia 1931. — <em>Isti,</em> La scultura italiana del Seicento e del Settecento, Firenze 1932. — <em>U. Ojetti</em> i <em>N. Barbantini,</em> Il Settecento italiano, I—II, Milano 1932. — <em>M.</em> <em>Göring,</em> Italienische Malerei des 17. und 18. Jahrhunderts, Berlin 1936. — <em>E. Waterhouse,</em> Baroque painting in Rome, The seventeenth Century, London 1937. — <em>T. H. Fokker,</em> Roman baroque art, I—II, Oxford 1938. — <em>H. Hoffmann, </em>Hochrenaissance, Manierismus, Frühbarock. Die italienische Kunst des 16. Jahrhunderts, Zürich i Leipzig 1938. — <em>U. Nebbia,</em> La pittura italiana del Seicento, Novara 1946. — <em>G. Lorenzetti,</em> La pittura italiana del Settecento, Novara 1948. — <em>V. Golzio,</em> Il Seicento e il Settecento, Torino 1950. — <em>C. G. Argan, </em>Architettura barocca italiana, Milano 1957. — <em>C.</em> <em>Donzelli,</em> I pittori veneti del Settecento, Firenze 1957. — <em>W. Friedländer,</em> Mannerism and antimannerism in Italian painting, New York 1957. — <em>G. Delogu,</em> La pittura veneziana del secolo XVI al XVIII, Bergamo 1958. — <em>I. Faldi,</em> La scultura barocca in Italia, Milano 1958. — <em>R. Wittkower,</em> Art and architecture in Italy, 1600 to 1750, Harmondsworth 1958.<strong><br /> </strong><em>DEVETNAESTO STOLJEĆE: E. Somaré,</em> Storia dei pittori italiani dell’ ‘800, I—II, Milano 1928. — <em>U. Ojetti,</em> La pittura italiana dell’Ottocento, Milano i Roma 1929. — <em>A.</em> <em>M</em>. <em>Comanducci,</em> I pittori italiani dell’Ottocento, Milano 1934. — <em>G. Pischel-Fraschini,</em> La pittura italiana (Pittura dell’Ottocento), Milano 1942.<strong><br /> </strong><em>DVADESETO STOLJEĆE: V. Constantini,</em> Scultura e pittura italiana contemporanea (1880—1926), Milano 1940. — <em>F. Sapori,</em> Scultura italiana moderna, Roma 1949. — <em>U. Apollonio,</em> Pittura moderna italiana, Venezia 1950. — <em>Ch. Zervos,</em> Un demi-siècle d’art italien, Cahiers d’art, 1950. — <em>V. Constantini, </em>L’arte italiana moderna, Milano 1951. — <em>P. d᾿Ancona,</em> I classici della pittura italiana del Novecento, Milano 1953. — <em>G. Marchiori,</em> Scultura italiana moderna, Venezia 1953. — <em>G. Balla,</em> Pittori italiani dal futurismo a oggi, Roma 1956. — <em>B. Degenhart,</em> Italienische Zeichner der Gegenwart, Berlin 1956. — <em>E. Lavagnino,</em> L’arte moderna dai neoclassici ai contemporanei, I—II, Torino 1956. — Archivi del futurismo, I ss., Roma 1957 ss. — <em>T. Sauvage,</em> Pittura italiana del dopoguerra (1945—57), Milano 1957.<tab>L. Me.</tab><strong><br /> </strong><em>VIDI PRILOG<br /> </em>",3,italija.pdf,
JAPAN,62,"<strong>JAPAN </strong>(kin. <strong>Jih-pen-kuo, </strong>skraćeno <strong>Jihpen, </strong><em>zemlja izlazećeg sunca</em>), otočna država na krajnjem istoku Azije, između Japanskog mora i Tihog oceana. Sastoji se od četiri velika otoka (Hokkaidō, Honshū, Shikoku i Kyūshū) i niza malih. Porijeklo stanovništva nije potpuno objašnjeno. Arheol. nalazi govore o neolitskoj kulturi prastanovnika (keramika s utisnutim ukrasima, nakit od kamena i roga, glinene statuete); njihovi su potomci narod Ainu, stanovnici otoka Hokkaidō. Kasnija, viša kultura (poč. naše ere), očito unesena, ima već razvijenu proizvodnju metalnih predmeta. Stanovništvo prethist. doba nastalo je, vjerojatno, miješanjem malajsko-polinezijske rase, koja je došla s juga, smjestila se na otok Kyūshū i odande se proširila u srednji Japan. Tako je Yamato, središnja provincija, postala sjedište njihovih moćnih poglavara, od kojih potječu preci kasnijih vladara. Najstarija povijest toga plemena ispunjena je sukobima sa stanovnicima s azijskoga kontinenta koji su dolazili preko tjesnaca, vjerojatno tek u prvim stoljećima naše ere.<br /> Prema tradiciji, temelje jap. države postavio je Jimmu Tennō ← 660; međutim, stvarna povijest Japana započinje u ← I <em>st.</em> i vjekovima je ispunjena borbama ili savezima između pojedinih provincija i feudalaca. Najstariji pisani jap. spomenici nastali su potkraj VI <em>st.;</em> drevna Kina i Koreja bilježe prije toga samo da postoji otočna država. O staroj povijesti Japana govore legende, ustvari jap. kronike, sakupljene u dvije zbirke, »Kojiki« (712) i »Nihongi« (720).<br /> Povijest jap. kulture i umjetnosti zapravo je povijest uzastopnih valova utjecaja koji dopiru najviše iz Kine, preko Koreje. Međutim, J. nije nikad samo imitirao; on prihvaća stimulanse i uzore, ali ih uvijek prilagođuje svome ukusu koji se razvio zahvaljujući prije svega ljepotama prirode. Kao što je Kina preoblikovala misli i likovne izraze preuzete od budističke Indije i stvorila svoju umjetnost, tako je i kultura Yamato (tadašnji sinonim za civilizirani Japan), iako mnogo duguje Indiji, Kini, Koreji (čak i Grčkoj), razvila vlastitu individualnost. Uz asimilaciju stranih tekovina (u XIX <em>st.</em> zapadnoevr.), za jap. kulturu i umjetnost karakteristična je i politička izolacija, omogućena otočnim smještajem (tako je J. izbjegao mongolsku invaziju u XIII <em>st.,</em> a u XVII <em>st..</em> nakon nepunog stoljeća od prvog kontakta s Evropom, zatvara vrata Zapadu i time izbjegava kolonijalizam).<br /> Razvoj umjetnosti ovoga ratničkog naroda s prvotnom autohtonom religijom Shintō (kult prirode i predaka) počinje oko VI <em>st.</em> usvajanjem tekovina kin. religije (budizam) i kulture (pismo, papir, slikarstvo, kiparstvo, arhitektura, odjeća, frizure, dvorski ceremonijal, državna organizacija, kalendar, astronomija itd.). No od samog početka jap. se umjetnost znatno razlikuje od monotone širine kin. umjetnosti i od težnje indij. umjetnosti prema pretrpanoj dekoraciji: razlikuje se svojom jednostavnošću i čistoćom — a to su njene bitne značajke. Japancima je svojstveno oštro zapažanje i smisao za anegdotu i humor, pa stoga njihova umjetnost nije u tolikoj mjeri mistična i bezlična kao kineska. U njoj je vidljiva sklonost prema pitoresknom, neuobičajenom, duhovitom, komičnom, a osobito prema istančanom i dekorativnom skladu. Dok su kin. umjetnička djela uglavnom radovi anonimnih majstora, u Japanu su umjetnici individualne ličnosti, i za njihova se imena zna već veoma rano.<br /> PREDBUDISTIČKO RAZDOBLJE (do pol. VI st.). Lov i ribolov glavni su izvori prehrane sve do ← II ili ← I <em>st.,</em> kad je novi tip civilizacije prodro s azij. kontinenta i upoznao stanovnike otoka sa zemljoradnjom. Kultivira se riža, a uvozi bronca i željezo. Formiraju se prve vojne snage. Pojedina plemena podižu do VII <em>st.</em> za svoje vođe velike dolmenske grobove (u njima su nađene glinene figurice, brončana ogledala i oružje). Najsnažnija plemena žive na širim područjima današnjih gradova Kyōto, Ōsaka i Nara. Plemena na području Nare osnivaju državu Yamato (← I <em>st</em>.) koja pomalo proširuje svoju vlast na cijeli J., sve do u Korejski poluotok, a time je ojačao dodir s kulturama azij. kontinenta.<br /> U ovom je razdoblju (IV—V <em>st.</em>) u J. uvedeno kin. ideografsko ili piktografsko pismo. Iz njega se ubrzo razvilo jap. kurzivno pismo kana; pojednostavnjenjem kane nastaje u VIII—IX <em>st. </em>hiragana, a u XII s<em>t.</em> još jednostavnije pismo katakana. Japanci, poput Kineza, pišu u uspravnim stupcima odozgo prema dolje, a stupce nižu od desna na lijevo.<br /> ASUKA-RAZDOBLJE (552—645), nazvano po istoimenoj provinciji, sjedištu carstva. Budizam je službeno uveden u Japan 522 i od početka je od najveće važnosti za politički, etički i umjetnički život. Princ Shōtoku (573—621), »Sin sunca«, njegov je osobit zaštitnik; on je izgradio mnoge budističke hramove, pa i znameniti samostan Hōryūji u Nari. Gradnja hramova stimulirala je, osim arhitekture, osobito kiparstvo, unutarnju dekoraciju i proizvodnju obrednih utenzilija. Svećenici, Kinezi i Korejci, autori su djela budističke umjetnosti, ali će ih Japanci uskoro dostići u vještini, postat će samostalni i stvarati originalna djela. Tehnike tkanja i vezenja su na osobitoj visini. U to doba vode se u zemlji borbe za prevlast; iz njih izlazi 645 kao pobjednik carski dvor u Nari (revolucija odozgo, tzv. reforma Taikwa, kojom počinje razdoblje činovničke države po uzoru na Kinu).<br /> NARA-RAZDOBLJE (645—794). U Nari, stalnoj rezidenciji, centralizirana je carska vlast. Zlatno doba nastaje za vladavine cara Shōnu (724—48), koji također podstiče gradnju brojnih budističkih hramova. Hramove podižu i budistički samostani koji su vlasnici golemih posjeda, značajni politički faktor i rasadišta znanosti i umjetnosti. Opći jap. razvitak usko je povezan s preuzimanjem umjetnosti i razvijenih tehnika s kontinenta; suvremena Kina dinastije T’ang predstavlja osobitu kulturnu sferu, u kojoj se odrazuju i dostignuća različitih zapadnijih zemalja, osobito Perzije (dinastija Sasanida). U umjetnosti obaju naroda osjeća se težnja prema realizmu. Jap. kiparstvo odlikuje se snagom i ljepotom (npr. kip Daibutsu hrama Tōdaiji, najveća jap. brončana statua). U slikarstvu se, pri kraju ovoga razdoblja, javljaju po prvi put neke tipično jap. komponente.<br /> HEIAN (FUJIWARA)-RAZDOBLJE (794—1185). Centralizam carske vlasti slabi, a raste politička moć plemstva i svećenstva. Rod Fujiwara, jedan od najmoćnijih, preuzima svu vlast i drži je kroz dva stoljeća. Iz ratova rodova za prevlast u XI <em>st.</em> izlazi kao pobjednik obitelj Taira koju je 1185 svrgao rod Minamoto; to je ujedno kraj jap. aristokratskog činovničkog sistema. — Heian (današnji Kyōto) postaje 794 glavni grad; njegov sjajni carski dvor stjecište je obrazovanog plemstva i ujedno centar elegancije, raskoši i rafinirane umjetnosti. Oko god. 900 prekinute su veze s Kinom; jap. se kultura razvija otada relativno samostalno. Život na carskom dvoru Fujiwara, kao i borbe za prevlast između rodova, bogat su izvor tema za slikarstvo, romane i poeme. Kuće se grade sve više u stilu »shinden-zukuri«, u kojem ljepota vrta ima važnu ulogu. Svi kućni predmeti, kao i kuća sama, počinju pokazivati čist jap. izraz. Na umjetnost i arhitekturu mnogo utječe filozofija budističkih sekta Tendai, osobito popularne Shingon (njen je propovjednik Kōbō Daishi), a kasnije i Jodo. Ova sekta ima mnogo pristaša među plemstvom, pa se podižu hramovi posvećeni Amida-Budhi; njena umjetnost uopće, u svojoj rafiniranosti, nježnosti i gracioznosti, odražava ukus tadašnje jap. aristokracije.<br /> KAMAKURA-RAZDOBLJE (1185—1392). Yoritomo Minamoto uspostavlja kao nasljedni šogun (Sei-i-tai-Shōgun) vojničku vladavinu 1192; car je samo formalno glavar zemlje. Administrativni je centar Kamakura, a kulturni centar s carskim dvorom ostaje i dalje Kyōto. J. postaje tipična feudalna država: feudalci (daimyō) su vazali šoguna, a vitezovi (samurai) vazali feudalaca. Vojnička klasa oponaša plemstvo, pa je tako umjetnost ovoga doba nastavak prijašnjega, dakako s novim akcentima. Za razliku od poetične i intimne umjetnosti u razdoblju Heian, umjetničke realizacije postaju sada masivnije i impresivnije, osobito proizvodi primijenjene umjetnosti. Dominiraju realističnija nota i stroži oblici s manje ukrasa. U slikarstvu se razvija osjećaj za pokret i širinu kompozicije — to je doba najvećih jap. slikara. Kiparstvo doživljava ponovni procvat. — U toku XIII <em>st.</em> budistička sekta Zen sve snažnije utječe na razvitak jap. kulture. Njena filozofija postavlja moral iznad dogme; propovijeda se asketizam, odricanje i, iznad svega, meditacija. Mnogo kin. svećenika te sekte stiže u J., a mnogi jap. svećenici studiraju u Kini; tako ponovno oživljava kin. utjecaj (dinastije Sung i Yüan).<br /> MUROMACHI-RAZDOBLJE (1392—1573). Vojna diktatura obitelji Ashikaga. Njihova palača u Kyōtu umjetnički je i intelektualni centar; tu je nastalo i kazalište tipa Nō. Šoguni i njihovi ratnici, zanoseći se tradicijom plemstva razdoblja Heian, nastoje oživjeti sjaj i raskoš. I u ovom razdoblju kin. je utjecaj snažan (dinastije Sung, Yüan, Ming). Slabljenjem Ashikaga izbijaju građanski ratovi i nastupaju znatne socijalne promjene. S razvojem gradova stvara se građanski stalež; javljaju se prvi znaci »moderne civilizacije« koja cvate već potkraj XVI <em>st.</em> God. 1542 J. otkrivaju Portugalci i upoznaju Japance s vatrenim oružjem. S evr. pomorcima dolaze uskoro i katolički misionari (Franjo Ksaverski, 1549). Grade se hramovi i rezidencije feudalaca. Arhitektura je raskošna i teži za vizuelnim efektima. U skulpturi su vrijedna djela maske teatra Nō, rezane od drva. Sa »ceremonijom čaja« (cha-no-yu), što ju je uvela sekta Zen, usko je povezana arhitektura posebnoga tipa (chashitsu), kao i nagli razvitak fino pocakljene keramike i, napose, lakiranih predmeta. Obred čaja započeo se širiti kod plemstva i ratnika već potkraj razdoblja Kamakura; u razdoblju Momoyama usavršio ga je veliki majstor čaja Sen-no-Rikyū. U tom se obredu ostvaruje ideal pojma »wabi« — mirnoća, uravnoteženost, čistoća. Utjecaj sekte Zen jako se osjetio i u slikarstvu (monohromno slikarstvo). Jasnoća izraza glavna je karakteristika umjetnosti, na koju je utjecala filozofija ove sekte.<br /> MOMOYAMA-RAZDOBLJE (1573—1615). Vojskovođa Oda Nobunaga svrgnuo je 1573 Ashikage, preuzeo vlasti započeo s ujedinjavanjem zemlje. On se zalaže za pokrštavanje, smatrajući da će to ojačati vanjsku trgovinu, a time, ekonomski, i samu zemlju; njegov nasljednik Toyotomi Hideyoshi ostvario je 1582 ujedinjenje Japana. God. 1603 vlast dolazi u ruke obitelji Tokugawa. U ovom kratkom razdoblju, što nosi naziv po svome administrativnom sjedištu (Momoyama, juž. dio današnjeg Kyōta), rođena je »rana moderna« civilizacija — ustvari snažan feudalizam. — Nove klase, lokalni feudalci (daimyō) te građani, trgovci i obrtnici (chōnin), postaju nosioci kulture umjesto plemstva, ratnika i svećenstva »srednjovjekovnog razdoblja«. Umjetnost se oslobađa religioznosti i u službi je pojedinih klasa. Nova slikarska škola ukiyo-e, s temama iz svakidašnjega života, postaje veoma popularna. U profanoj arhitekturi nema više gracioznih paviljona kao za Ashikagâ, već se podižu veličajne rezidencije i utvrđeni dvorci s bogatom unutrašnjom dekoracijom (slikarstvo, skulptura, lak). Snažan je procvat keramike u vezi s dolaskom korejskih lončara (nakon zavojevačkog pohoda u Koreju 1592—98).<br /> EDO-RAZDOBLJE (1615—1867). Iyeyasu Tokugawa osnivač je vladavine šogunata Tokugawa (1603—1867). U zemlji je uveden krut vojnički režim. Društvene su klase hijerarhijski odijeljene nepremostivim pregradama i podvrgnute strogim pravilima etikete.<br /> Od treće dekade XVII <em>st.</em> pa do pol. XIX <em>st.</em> zemlja živi u potpunoj izolaciji, najviše zbog toga da izbjegne pokrštavanje. Kršćanstvo je proskribirano; dopušten je ulaz samo u luku Nagasaki, i to jedino Kinezima i Holanđanima protestantima. Glavni je grad Edo (Yedo, od 1868 Tōkyō); tu se na raskošnom šogunovu dvoru obavezno okupljaju svi feudalci (daymiō), koji su primorani da napuste svoje posjede i da poruše bedeme svojih utvrda. Car, nekad predstavnik »dinastije Sunca«, živi siromašno u zapuštenom i ruševnom Kyōtu. Prometna mreža postaje sve razgranatija. Gradovi se šire i obogaćuju. Feudalni sistem Tokugawa izgrađuje se do krajnje krutih oblika; to je urodilo nezadovoljstvom svih klasa, a konačno revolucijom i rušenjem šogunata. Međutim, dva i po stoljeća njegova postojanja ostavilo je duboke tragove u običajima i duhu zemlje. Cvjeta osobito slikarstvo škola s jače naglašenom dekorativnom notom, pa škole bunjinga (književnici slikari-amateri); među građanstvom omiljele su slike škole ukiyo-e u višebojnom tisku, napose s temama iz svakidašnjeg života i kazališta (pučko kazalište Kabuki razvija se uz starije, aristokratsko kazalište Nō). Kiparstvo još uvijek živi samo kao dekoracija arhitekture. Od arhitektonskih spomenika ističu se mauzolej Nikkō i, očita suprotnost njegovu bogatstvu, maleni čajni paviljoni, krajnje jednostavni; kod njih sav ukras predstavlja fino obrađena plemenita drvena građa.<br /> NOVI JAPAN ILI TŌKYŌ RAZDOBLJE (od 1886 dalje) dijeli se na eru Meiji (1868—1912), na eru Taishō (1912—26) i najnovije doba, eru Shōwa (od 1926 dalje). Nakon pada šogunata Tokugawa (1868) vlast preuzima car Mutsuhito (Meiji). Srušen je stari feudalni sistem i postavljeni su temelji za brz kapitalistički razvitak zemlje. Carski dvor seli se iz Kyōta u Edo, sada nazvan Tōkyō (»Istočni glavni grad«). J. je otvorio vrata svijetu i započelo je njegovo snažno »moderno doba« s industrijalizacijom i masovnom proizvodnjom uz primjenu tehničkih dostignuća Zapada. Mnogo Japanaca odlazi na studij u Evropu i u USA, a amer. i evr. stručnjaci pozivaju se u Japan. Nauka, literatura, lik. umjetnosti, primijenjene umjetnosti, uopće svi životni oblici u Japanu proživljavaju bitne izmjene koje dolaze do izražaja u sve naglijem ritmu.<br /> S revolucijom 1868 nestale su mnoge stare nacionalne ustanove pa tako i tradicionalne umjetničke škole, dotada pristupačne samo određenim povlaštenim klasama. U slikarstvu u prvo vrijeme naglo prodire duh evr. škola. Međutim, amer. filozof E. Fenollosa otkriva i upozorava na vrijednost stare jap. umjetnosti. Pomalo se od početno ropskog oponašanja evr. Zapada jap. umjetnost vraća duhu vlastitog naroda; ponovno oživljavaju tradicionalni stilovi i tehnika. God. 1887 otvara se u Tōkyju umjetnička akademija (slikarstvo, kiparstvo i primijenjene umjetnosti; kasnije je dodana i klasa za evr. umjetnost). Tako se u lik. umjetnostima i arhitekturi usporedno razvijaju dvije struje, tradicionalna i zapadnjačka. U arhitekturi, osobito u građevinama javne namjene, izmjena stila izrazitija je no u bilo kojem ranijem razdoblju. Primijenjena umjetnost ponajviše je ostala vezana uz tradiciju; proizvodnja ukrasnih i upotrebnih predmeta je masovna (osobito u eri Taishō), a veoma se mnogo radi za izvoz. — Danas je jap. umjetnost na razini internacionalnih dostignuća i daje nove, značajne priloge općoj svjetskoj umjetnosti.<br /> <strong>Arhitektura. </strong>Oblici jap. arhitekture vode podrijetlo iz Kine, ali već od prvih početaka imaju svoj specifični karakter koji odgovara jap. osjećaju za lijepo. Rijetko je gdje usmjerenost prema estetskom, koja proizlazi iz ljubavi za prirodu, tako duboko ukorijenjena u cijelom narodu kao kod Japanaca. Oni ne vole kićenost, jake boje, a ni komplicirane linije, i zato modificiraju kin. oblike — koji ulaze u Japan preko Koreje, osvojene u II <em>st</em>. — prema svojim postulatima sklada; to osobito dolazi do izražaja u profanoj, stambenoj arhitekturi.<br /> O najstarijim zdanjima ima malo podataka. Izgradnji je oduvijek davala biljeg, pored običaja, i klima: potrebna je zaštita od oborina, od vlage i od sunčanih zraka, kao i dobro i stalno zračenje, što uz ostalo traži mnoge otvore. Zbog tih potreba, kao i zbog čestih potresa, najviše se upotrebljavala drvena građa. Problem trajnosti ne postoji, jer se kuća u pravila izgrađuje samo za jednu generaciju. Tako se najstariji oblik jap. kuće — zapravo krov koji stoji na tlu — zbog vlage sve više podiže. Taj stari oblik izgradnje zadržan je u šintoističkim svetištima. Ona su se kasnije, kroz stoljeća, podizala prema tradicionalnim pravilima iz III <em>st.:</em> prostorije, podignute na stupovima, pokriva krov širokih istaka; oko njih je izgrađen trijem, od kojeg je kasnije nastala zatvorena veranda kao zaštita prostorija od ljetnih sunčanih zraka. Taj primarni tip u toku svoga razvoja bitno se ne mijenja. On prolazi faze kin. utjecaja (veće dimenzije, pomno izrađeni detalji) u razdobljima Asuka (552—645) i Nara (645—794), kada građevine imaju malo otvora, a smještene su unutar obzidanog vrta. Potkraj VIII <em>st.,</em> Heian, današnji Kyōto, postaje glavni grad i središte jap. civilizacije. Razvijaju se nove vjerske sekte, kojima više ne odgovara kin. simetrična osnova izgrađivanja. U doba raspada kin. dinastije T’ang (618—907) J. se oslobađa kin. utjecaja, a njegovi se običaji profinjuju. Japanci tada razvijaju svoj izraz lakoće i u arhitekturi i u ostalim lik. umjetnostima. Niz dvorana pravokutna tlocrta, okruženih zatvorenom i otvorenom verandom te spojenih hodnicima, grupiran je oko srednje dvorane za primanje (shinden). Te velike dvorane s drvenim podovima, pokrivenim rogožinama od rižine slame na mjestima gdje se sjedi ili spava, dijelile su se prenosivim paravanima; zbog vlage tla one su izdignute kao i prije. Veliki otvori idu od stupa do stupa; između prostorija i veranda već se tada izvode vrata na posmik. Ovakvu vrstu stambene arhitekture tzv. stila shinden-zukuri (zukuri <em>arhitektonski tip</em>) često prikazuju suvremeni oslikani svici, <em>emakimono</em> (makimono).<br /> Na poč. XIII <em>st.,</em> u razdoblju Kamakura (1185—1392), počinje se razvijati zaseban tip stambenih kuća ratničke klase samuraja, stil buke-zukuri (buke <em>obitelj samuraja</em>). Samuraji, većinom sljedbenici budističke sekte Zen, čiji svećenici u svojim građevinama odbacuju sve nebitno, vanjsko i suvišno, usvajaju u svojim jednostavnim i priprostim nastambama neke elemente svećeničkih kuća. Asimilacijom obaju tipova razvija se shoin-zukuri (shoin <em>niša za čitanje</em>); tlocrt je ovdje kompaktniji, komponiran asimetrično i posve slobodno. Prostorije se pomoću vrata na posmik dijele u manje, koje se slijevaju jedna u drugu i širokim otvorima spajaju s vrtom; sad su već gotovo po cijelom podu prostrte rogožine.<br /> S vladavinom obitelji Ashikaga u razdoblju Muromachi (1392—1573) započinje novo doba Japana, ali i ponovni jak utjecaj Kine. Arhitektura teži prema raskoši i slikovitosti. — Ceremonija čaja (cha-no-yu) što se razvila nakon XII <em>st</em>., kada su budistički svećenici unijeli čaj iz Kine, dosegla je vrhunac oko sredine XVI <em>st.</em> Za te ceremonije podizali su se posebni mali paviljoni (ehashitsu); jednostavnost i produhovljenost njihova oblikovanja snažno je utjecala na daljnji razvitak jap. stambene arhitekture. »Rin-un-tei« (1629) u Kyōtu tipičan je primjer arhitekture te vrste.<br /> Nakon razdoblja Momoyama (1573—1615) u kojem je stil <em>shoin-zukuri </em>na vrhuncu, dolazi razdoblje Edo ili Tokugawa (1615—1867), doba jap. izolacije od cijeloga svijeta i velikih političkih promjena. Iskorjenjuje se kršćanstvo, koje je bilo prodrlo poslije prvoga kontakta s Evropom (sredinom XVI <em>st.</em>). Na dvoru u Edu cvjetaju znanost i lik. umjetnost, koja po dekorativnosti i virtuoznosti odgovara evr. baroku; svojim pretjeranim obiljem ukrasa ona više nije u skladu sa čistoćom izraza jap. duha. Međutim, u isto vrijeme šoguni nameću narodu štedljivost i zabranjuju izgradnju raskošnih kuća; određuju za pojedine staleže ne samo veličinu kuće nego i način izgradnje i opreme.<br /> J. je bogat šumom. Iz klimatskih razloga i zbog sklonosti Japanaca prema prirodnim materijalima, drvo se od najranijih vremena najviše upotrebljava kao građa, a već u najstarije vrijeme nastala je i potreba za normiranjem i standardiziranjem u suvremenom smislu. To je dalo poseban biljeg jap. arhitekturi osobito u doba centralizacije političke vlasti poslije anarhije u Srednjem vijeku, a pogotovo nakon velikog požara u Edu 1657, kada se radi obnove grada izgradnja veoma pojačala. O prvim počecima standardizacije zna se tek toliko da je to vrlo stara tradicija (prvi tačni tekstovi potječu iz 1608). Modul (mjerna jedinica) jap. građevine funkcija je dužinskih mjera drva. Konstruktivni stupovi postavljaju se u određenim razmacima, a standardizirani su i pojedini elementi kuće. Visina prostorija također je modularno ovisna o određenoj veličini. Taj je modul visina ljudskog tijela (tumačenje se tražilo u dužini čovječjeg ležaja). Kasnije je modul jap. arhitekture tatami (hasura, rogožina; vel. 95 × 190 <em>cm,</em> dakle u odnosu oko 1:2). Rogožine normirane veličine prekrivaju cijele podove; njihov broj određuje veličinu prostorija. Međutim, mjerna jedinica tatami ne odnosi se samo na tlocrt građevine — ona je u skladu i sa svim njenim sastavnim dijelovima. Normiranim veličinama jap. je kuća potpuno standardizirana, a to omogućuje brzu, dobru i jeftinu izgradnju. No ta standardizacija ne stvara monotonost niti zapada u shematizaciju, jer postoje velike mogućnosti kombinacija standardiziranih elemenata: u oblikovanju samog tlocrta, u primjeni i smještaju prozora i vrata na posmik (s napetim rižinim papirom, kroz koji difuzno svjetlo ulazi umekšano, blago), u rasporedu uzidanih ormara, kao i tradicionalnih specifičnih jap. elemenata — uzidanog ormara za pohranu naročitih umjetničkih predmeta, niše za slike i niše za čitanje (tana, tokonoma i shoin) — zatim, u različitom smještaju pregrada koje se mijenjaju prema godišnjem doba. Iako u tradicionalnoj arhitekturi vlada geometrijska strogost, ona je ublažena primjenom plemenitih prirodnih materijala (najrazličitije vrste kvalitetnog drva, bambus), koji se ne prekrivaju namazima boje; oni daju posebnu prisnost prostoru koji je gotovo bez pokućstva. Na podu, s rogožinama od rižine slame žućkastozelenkaste boje, sjedi se na jastucima; oni se, kao i futoni (ležaji što se noću rasprostiru za spavanje), spremaju u uzidanim ormarima. Prostorije su obogaćene slikama tipa kakemono (vertikalni svici) ili emakimono (horizontalni svici) u niši, vazom sa cvijećem ili kojim drugim ukrasnim predmetom, te rečenicom mudraca ili stihom pjesnika, kaligrafski ispisanim. U svemu dolazi do izražaja jednostavnost strukture, prvotna vrednota plemenitih materijala i pojedinih detalja: Japanac uživa u detaljima u arhitekturi, jednako kao i u slikarstvu. Jap. je kuća izgrađena od jednostavnih elemenata, a njen je naročiti čar u tome što se posredstvom pomičnih tankih pregradnih stijena, poput membrana, prostorije slijevaju jedna u drugu, a kroz široke otvore preko zaštitne verande produžuju se u vrt, tako da nestaje granica između doma i prirode. Namjena pojedinih prostorija nije određena — svaka služi za spavanje, blagovanje i prebivanje. Vanjski oblik kuće proizlazi iz njenog intérieura; profinjene je siluete, jakih istaka i streha raznolikih krovova, a uklapa se u sliku okolne prirode. Kroz vrt, koji je sam za se umjetničko djelo, prilazi se kući kamenim pločama, dok je kuća smještena tako da se pri ulaženju i ne primjećuje. Sve ono, što u malome mjerilu vrijedi za skromne kuće, to vrijedi u većem mjerilu i za palače vladara i mogućnika.<br /> Zahvaljujući osjećaju za tradiciju, hramovi su i samostani kroz stoljeća brižljivo održavani, pa su mnogi, usprkos trošnoj građi, sačuvani do danas. Sakralna je arhitektura općenito slična profanoj. Hram autohtone religije shinto zasnovan je kao nastamba predaka; oslanja se na drvene stupove, a krov mu pokriva trska ili slama (očit utjecaj Polinezije). Postanak hrama Izumo-Taisha (Taisha), kvadratnog tlocrta, seže u pradavnu historiju; pri obnovi, 1744, sačuvana su sva obilježja njegove prvobitne konstrukcije. Hram Ise-Daijingū (Uji-Yamada), pačetvorinasta tlocrta, drugi je prastari tip šintoističkog hrama. Od uvođenja budizma arhitektura pada pod jak utjecaj Kine (velike dimenzije, pomna obrada svih detalja). Građevine brojnih budističkih sekta u Japanu, koje su podizane u različitim vremenskim razdobljima, razlikuju se po svojim karakterističnim obilježjima, no većina u dekoraciji nego u strukturi.<br /> Stil jap. budističkih samostana s hramovima pokazuje u razdoblju Asuka korejsko-kin. porijeklo. Unutar četverokutnog prostora, omeđenog trijemovima sa stupovima, nalaze se na centralnoj osi: chū-mon (glavne dveri), pagoda i kon-dō (»zlatna dvorana«); npr. u hramu Shitennōji (Ōsaka). Međutim, već u jednom od najstarijih i najtipičnijih hramova Japana, Hōryūji, kraj Nare (utemeljen 607, jedna od najstarijih sačuvanih drvenih građevina), preinačena je osnova smještaja pojedinih zgrada, a proporcije i detalji suptilniji su od onih koji su nastali prema kontinentalnim uzorima. Tako se, prolazeći kroz chū-mon, kon-dō (glavni dvospratni prostor sa statuom Budhe) nalazi s desne strane osi, a peterokatna pagoda s lijeve strane — sve u vanrednoj uravnoteženosti masa. Samostanskom kompleksu pripada još biblioteka, a izvan međašnjeg trijema su stanovi svećenika, bolnice i druge ustanove (kon-dō i pagodu uništio je požar 1949; sada su rekonstruirani).<br /> U razdoblju Nara cvate budizam, a razmjeri hramova postaju još veći; od brojnih hramova, u kojima arhitektura mijenja svoj izraz, sačuvan je znatan broj (pagoda hrama Yakushiji kraj Nare, izvanredno skladnih proporcija; kon-dō hrama Tōshōdaiji kraj Nare; yume-dono hrama Hōryūji, oktogonalnog tlocrta). Tada je izgrađena i najveća drvena građevina na svijetu — Daibutsu-den — dvorana velikog Budhe hrama Tōdaiji (podignuta 751; nakon požara ponovno sagrađena u XII <em>st</em>.<em>;</em> 1567 opet izgorjela; 1696—1708 ponovno izgrađena, ali samo u dvije trećine originalne veličine).<br /> U daljnjim razdobljima, nove budističke sekte obilježavaju građevine svojim značajkama. U razdoblju Heian sakralna je arhitektura sasvim u jap. duhu (kon-dō i pagoda hrama Murōji, područje Nara; hōō-dō hrama Byōdō-in, područje Kyōta), a u unutrašnjosti je živo polihromirana. U razdoblju Kamakura arhitektura postaje teža i sumornija, kao i sav ostali umjetnički izraz Japana (shariden, zgrada za relikvije hrama Engakuji, Kamakura; hram Kōfukuji, Nara). Šintoistički hramovi vraćaju se tradicionalnim oblicima, a zabati i krovovi dobivaju zavojitu liniju. Epohe Muromachi i Momoyama karakterizira izgradnja sakralnih objekata s bogatstvom boje, detalja i skulpturalnih dekoracija (hram Tōfukuji, Kyōto; hram Honganji, Kyōto). U razdoblju Edo detalj dolazi na prvo mjesto (mauzolej, Nikkō), a cjelina postaje sekundarna, najviše zbog strogog pridržavanja kanona, koji u sakralnoj arhitekturi nije potaknuo kreativnost, kao što je to slučaj sa stambenom arhitekturom. Struktura postaje općenito nepregledna, jer se krovna konstrukcija rastvara u kompliciran sistem od nekoliko krovova koji se spajaju u različitim visinama ili jedan nadvisuje drugi. Unutrašnjost je bogato dekorirana; drveni konstrukcioni dijelovi prevučeni su lakom.<br /> Važan je dio profane arhitekture izgradnja utvrđenih dvoraca. Najviše se podižu od sredine XVI do poč. XVII <em>st., </em>tj. poslije unošenja vatrenog oružja iz Evrope, što je izazvalo promjenu ratne tehnike. Utvrde se sada smještavaju i grade prema evr. uzorima, ali kako su od drva (samo su temelji kameni), kao i sva ostala jap. arhitektura, slikoviti su, elegantni i ne daju dojam utvrdâ evr. tipa (Kameyama, 1580; Himeji, 1581; Nagoya, Nijō u Kyōtu). Carska palača u Tōkyju u biti je velik utvrđen dvorac (kraj XVI <em>st</em>.).<em><br /> </em>Kada je u XIX <em>st.</em> došao J. ponovno u dodir s Evropom i Amerikom, nastupaju bitne izmjene. Zbog novog načina života i promjene socijalne strukture, tradicionalna stambena kuća ne odgovara više potrebama modernog doba, no J. nije prekinuo s tradicijom. Arhitektura je evoluirala, i u njenu se razvoju mogu pratiti četiri etape: imitacija zapadnjačke arhitekture, doba eklektricizma, doba paralelnih težnja prema modernizaciji na tehničkom i racionalizatorskom planu, te konačno revalorizacija i obnova domaće tradicije.<br /> U eri Meiji (1868—1912) mnoge su javne a i privatne zgrade građene od kamena ili od opeke (katkad u kombinaciji s drvenim skeletom) pod utjecajem franc., engl., amer., a osobito njem. uzora. <em>Kingo Tatsuno,</em> koji je sagradio stanicu u Tōkyju (1896), najpoznatiji je jap. arhitekt zapadnjačkog smjera. Međutim, nakon velikih potresa 1901 i 1923, jap. arhitekti, svijesni da kamen i opeka nisu pogodni materijali za vulkansko tlo, traže materijale koji su otporni prema potresima; oni su danas u tom pogledu, i teoretski i praktično, među najnaprednijima u svijetu. Od armiranog betona grade se trokatnice i četverokatnice, a od armiranog betona sa čeličnim skeletom građevine sa još više katova, dok kod malih stambenih objekata prevladava tradicionalan način gradnje. U eri Taishō (1912—26) rađa se u Japanu »moderna arhitektura« pod utjecajem Evrope (O. Wagner, J. Olbrich, W. Gropius), a također i Amerike (F. L. Wright). Oko 1925 prodire u J. utjecaj »internacionalnog stila« (Le Corbusier, W. Gropius). Međutim, taj se stil nije mogao uvijek uskladiti sa potrebama i običajima jap. dnevnog života (H. Kishida). — Suvremene jap. realizacije uspješno sintetiziraju tradiciju, nove materijale i suvremenu tehniku. Jap. kuća i tako već stoljećima poznaje ono što je težnja zapadnjačke arhitekture: jednostavnost strukture, jasnoću izraza, čistoću prostora i sistematsku modularnost, pa više i nema načelno bitnih razlika između jap. i internacionalnih stremljenja. Od velikog broja suvremenih arhitekata ističu se: <em>Sutemi Horiguchi</em> (1895—), <em>Kunio Maekawa, Junz</em>ō<em> Sakabura</em> (1904—) i <em>Kenzō Tange</em> (1913—).<tab>M. Vil.</tab><br /> <strong>Slikarstvo. </strong>Ono je u Japanu vodeća umjetnost. Iz prethistorije ostali su samo još neistraženi tragovi pećinskoga slikarstva. Njegov je razvitak potaknuo budizam, uveden u razdoblju Asuka (552—645). Slike su služile za ilustraciju ideja budističke filozofije i priča iz budističke literature. Kao i u skulpturi, slikari su u početku Korejci i Kinezi; prvi poznati slikar, Korejac svećenik <em>Donchō,</em> uveo je u J. recepte za pravljenje boja i pripravljanje papira.<br /> Među najstarija poznata djela ubraja se »Tamamushi-no-Zushi« iz poč. VII <em>st.,</em> drveno prenosivo svetište (visoko 2 <em>m</em>) u hramu Hōryūji (Nara). To je jedinstven primjer uljenoga slikarstva na krajnjem Istoku (ta je tehnika kasnije zaboravljena; pojavit će se na Zapadu oko 800 godina kasnije). Stil djela odgovara slikarstvu srednje Azije s elementima kin., perzij. i helenističke umjetnosti. U razdoblju Nara (645—794) japansko je slikarstvo pod snažnim utjecajem u prvom redu kin. umjetnosti, ali se u njemu odrazuje i indij. umjetnost Ajantā. To se najbolje vidi na ansamblu od dvanaest glasovitih zidnih slika u »zlatnoj dvorani« (kondō) hrama Hōryūji, koje se mogu mjeriti s najvrednijim djelima staroazij. umjetnosti. Tu je svijet Budhe i Bosatsua, rad nepoznatih stranih slikara, dan u vanrednoj tehnici (na bijeloj pozadini izvučen je najprije crtež, crn ili u boji, a zatim su plohe ispunjene bojama). Jedno od malobrojnih djela iz ovoga doba je mala, dragocjena slika na platnu božice »Kichijōten« u hramu Yakushiji (kraj Nare). Najveća djela budističkoga slikarstva nastala su u razdoblju Heian (794—1185). Ona odražavaju duh novih sekta, Tendai i, osobito popularne, Shingo-shu. Božanstvo je apstrakcija; njegov je lik simbol ideje, pa je stoga razumljivo da je iz slika iščezla stvarnost i plastičnost. Boje su, međutim, veoma žive, često dopunjene zlatom; vrijednost im je više u dekorativnom bogatstvu nego u harmoničnosti skala. Tip budističke slike mandara ilustrira filozofiju ezoterične sekte Shingon, što ju je 806 uveo iz Kine svećenik, kaligraf i slikar <em>Kōbō Daishi.</em> Slika »Crveni Fudō« u hramu Myōōin (Kōya), najznačajnije djelo toga razdoblja, veličajna je vizija božanstva u plamenu. Slike mandara djeluju često kao čisti pejzaži; tako je i »Vodopad Nachi« (Nezu, Muzej) iz razdoblja Kamakura (1185—1392), ustvari religiozni motiv obožavanja prirode. Postoji još niz drugih tipova budističkih slika, npr. raigō, ilustracije dogmâ i vjerovanjâ sekte Jōdo-shu, koja veliča onu ljubav što prožima Amidu. Sliku »Amida sa dvadeset i pet Bodhisattva« (Kōya) izveo je vjerojatno svećenik <em>Ehsin Sazu</em> (942—1017).<br /> Neka su djela vezana uz Nehan (Nirvana), Budhinu smrt, sretnu i uzvišenu: on umire okružen svojim učenicima, npr. na slici iz 1086 u hramu Kongōbuji (Kōya). Osim narativnih i deskriptivnih slika budističke filozofije ima i takvih koje prikazuju samoga Budhu, ili Bosatsua (Tōkyō, Muzej). Nakon XIII <em>st.</em> nestaje svečanoga monumentalnog sakralnog slikarstva; ono postaje sve bliže realnome svijetu.<br /> Iako su poticaji i uzori potekli iz Kine, veoma se rano rađa slikarstvo neovisno od kineskoga. Kao posljedica opadanja budističkog utjecaja, religiozna se umjetnost humanizira, čak individualizira, a pojavljuje se svjetovno slikarstvo — za Japan najkarakterističnija umjetnost. Ono je u potpunosti izraz jap. duha, pa se stoga naziva yamato-e, tj. čista jap. umjetnost. U stilu yamato-e slikani su i religiozni prizori, no glavne su njegove teme: portreti (velikaši sa stiliziranom odjećom i licima te realistički prikazi ljudi s ulice); ilustracije literarnih djela i prizori iz svakidašnjega života (politički život, sukobi vlasti sa sektama, ili sekte sa sektom); satire (protiv dvora i religiozne pompe); karikature. »Ljepotice pod stablima«, slika na paravanu (Shōsōin, riznica hrama Todaiji), vjerojatno je najraniji primjerak jap. svjetovnoga slikarstva. Emakimono (makimono, v.) jeste oblik osobito prikladan za jap. anegdotično slikarstvo yamato-e, blisko realizmu. Jedan od najstarijih poznatih svitaka, »Ingakyō sūtra« (VIII <em>st.</em>), prikazuje u nizu prizora Budhin život jednostavnim stilom i načinom.<br /> Slikarstvo na svicima razvilo se iz »sūtra« (knjigâ budističkih pravila); najznačajnije je doba njegova razvitka razdoblje Heian, u kojemu je ono steklo popularnost i u kojemu su, kao i u idućem razdoblju Kamakura, nastala mnoga remek-djela. Naslikani prizori — pripovijetke na svicima — obično popraćeni kaligrafski ispisanim tekstom, »čitaju se«, kao i sam tekst, tako da se svitak odmata zdesna nalijevo.<br /> Slikarstvo yamato-e karakteriziraju fin crtež, nježne svijetle boje, sažeti oblici, ograničeni vidokruzi. Figure su konturirane crnim linijama. Sjenčanja i perspektive — u zapadnjačkom smislu — nema. Pojedinosti na slici imaju često nerealne omjere (npr. čovjek izvan kuće — a u priči važniji od kuće — veći je od građevine). Specifičnosti su stila također: kasumi (maglica) — neutralne partije što često razdvajaju pojedine prizore koji se zbivaju u različito vrijeme; fukinuki-yatai — kuća bez krova, u koju se gleda odozgo kao na kazališnu scenu; yūdo-shiki — označuje da se stajalište promatrača neprestano mijenja, npr. prikaz glavne ličnosti kako tumara prirodom, ili — ekstremni primjer — hram kojemu su vidljive sve četiri njegove strane, poput krila.<br /> <em>Kudara Kawanari,</em> potomak Korejaca, i <em>Kose no Kanaoka, </em>Japanac, najveći su slikari Japana u drugoj pol. IX <em>st.</em> Oni su legendarne ali i hist. ličnosti; s njima, u stanovitom smislu, započinje povijest jap. slikarstva. Premda pretežno slikaju religiozne prizore, oni uvode i svjetovne teme i realistički portret. <em>Hirotaka Kose</em> (XI <em>st.</em>) dvorski je slikar i jedan od glav. reprezentanata razdoblja Heian. Svjetovno je slikarstvo — sve do u XIII <em>st, </em>— gotovo potpuno u rukama škole Kose, potomaka Kanaoke. Dok je ta škola pod utjecajem kin. umjetnosti dinastije T’ang, druga suvremena struja, škola Takuma, bliža je kin. dinastiji Song. Utemeljitelj je ove potonje <em>Takuma Tamenari </em>(oko 1053 izradio zidnu sliku u hramu Buōdōin kraj Kyōta). Svitak sa životinjama realističkih oblika, što ga je naslikao <em>Toba Sōjō</em> pravim imenom <em>Kakuyū</em> (1053—1140), ima mnogo draži zbog svoga dobroćudnog humora pomiješanoga s ironijom. Premda početak umjetnosti yamato-e pada u sredinu razdoblja Heian, njezin se prvi veliki slikar <em>Takayoshi Fujiwara</em> javlja tek u XII <em>st.</em> On je vlastitim stilom što očarava prikazao klasičnu jap. romansu »Genji Monogatari Emaki«, koju je napisala Skibhiu Murasaki. Na svitku se odvija, u vanrednim harmonijama nježnih boja i s obiljem dekorativnih elemenata (arhitektura, kostimi, muzički instrumenti, cvijeće), život društva na dvoru u cijelome njegovu sjaju, eleganciji i rafiniranosti. Popratna kaligrafija, osebujno jap. tekuće pismo (što se već veoma udaljilo od ukočene kin. kaligrafije), izvanredan je prilog umjetnosti toga doba (ovo je djelo generacijama služilo kao uzor; sačuvalo se samo u fragmentima). Šezdeset svitaka, također s prizorima iz života na dvoru vladara, izveo je <em>Mitsunaga Fujiwara,</em> slikar iz druge pol. XII <em>st.</em> (izgorjeli u XIX <em>st.</em>). Članovi obitelji Fujiwara, <em>Takanobu</em> (1143—1203) i njegov sin <em>Nobuzane</em> (oko 1176—1268?) pjesnici su a i izvrsni portretisti stila yamato-e. Razvitak hist. slikarstva rezultirao je pojavom realističkoga portreta; dotadašnji idealistički jap. portret oslobađa se kin. uzora. Portret »Minamoto no Yoritomo« (izveo <em>Takanobu</em>) ubraja se među najbolje portrete u svjetskoj umjetnosti. Od slikara yamato-e radili su slikane svitke <em>Yoshimitsu Tosa</em> (1292—1330), glav. slikar na carskom dvoru Ashikaga, <em>Yukimitsu Tosa</em> (XIV <em>st.</em>) i njegov sin <em>Yukihiro Tosa </em>(XIV <em>st.</em>), odlični portretisti, ilustratori jap. epopeja; oni su začetnici škole Tosa, čiji najviši uspon ide u njihovo vrijeme. Vrednotama njihove dekorativne umjetnosti, vezane uz dvor, dodali su sljedbenici nešto usavršenosti u obliku, kompoziciji i koloritu. Slikarstvo yamato-e nije nikada potpuno iščezlo. Ono se razvija i u kasnijim stoljećima, pa i onda kada se pojavio stil ukiyo-e i drvorez; štaviše, oba su se stila kadikad i miješala.<br /> Usporedo sa slikarstvom yamato-e razvija se drugi tip, potpuno oprečan ovome: »monohromno slikarstvo« u tušu, tzv. sumi-e (kin. sumi <em>tuš</em>) ili suiboku, veoma srodno kin. umjetnosti dinastija Song i Yüan (960—1368); ono se stoga naziva i kara-e ili kanga, tj. »kinesko slikarstvo«. Kao u Kini, tako se i u Japanu monohromno slikarstvo razvija pod snažnim utjecajem filozofije budističke sekte Zen (kin. Ch’an) i njenoga naročitog odnosa prema prirodi koja daje poticaje za meditaciju. Jap. monohromno slikarstvo stvorilo je u XV <em>st.</em> vrijedna i originalna djela koja se mogu mjeriti s djelima kin. majstora iz epoha Song i Yüan, a nadmašuju djela kin. suvremenika dinastije Ming (1368—1644). — Sumi-e je ustvari umjetnost linije i tonalnih vrijednosti — gradacije valeura od potpuno crnoga do posve bijeloga. Karakteriziraju je savršena jednostavnost, umjerenost, čistoća, odsutnost ornamenta, te skromnost u primjeni tehničkih sredstava. Rado se služi oblikom vertikalnoga svitka — kakemono; na njemu se slika redovno samo jedan prizor, portret, pejzaž ili cvijeće. Kakemono ukrašuje, uz vazu s umjetnički aranžiranim cvijećem (ikebana), obično nišu (tokonoma) jap. intérieura, ali i stijene nepomične i pomične (fusuma), ili preklopne (byōbu, paravan). Djela sumi-e ili suiboku popularna su u Japanu i danas.<br /> Jap. monohromno slikarstvo obuhvaća dvije škole, sjevernu — Hokuga — i južnu — Nanga. Sjev. škola cvala je već u razdoblju Kamakura, no monohromno slikarstvo potpuno je usvojeno u razdoblju Muromachi (1392—1573). Južna škola osobito se razvila sredinom razdoblja Edo (1615—1867). Prva se držala propisa sjev. Kine; njena su djela obilježena strogim i snažnim potezima kista. Druga, mlađa škola, služi se mekanim i slobodnim potezima prikladnijima za spiritualni i transcedentni izraz svojstven slikarima sklonima literaturi. Njihov se izraz pretvara u slikarstvo simbola koji na koncu postaju gotovo nerazumljivi. Umjetnici škole Hokuga bili su većinom svećenici sekte Zen. Njihove su najkarakterističnije teme: indij. svećenik Daruma koji je, prema tradiciji, proširio u Kini učenje Zen, portreti pustinjaka i mudraca pa pejzaž. Imaginarni pejzaži, ustvari vizuelna fantazija (sansuiga), najpopularnija je tema; cvijeće i ptice na njima kadikad se suzdržljivo koloriraju. Portreti, tzv. chinsō, pretežno prikazuju visoko svećenstvo sekte Zen. Dva takva rana djela, »Daito Kokushi« iz 1334 i »Shōichi Kokushi«, što ga je izveo <em>Chō Densu </em>(<em>Minchō,</em> 1352—1431), odrazuju spiritualnost sekte Zen, a iznenađuju realizmom, rijetkim na Istoku.<br /> Svećenik <em>Josetsu</em> (XIV—XV <em>st.</em>) ubraja se među najstarije jap. majstore monohromnog slikarstva; po njemu je pejzaž postao neophodan dodatak svakoj slici. Negov je učenik i sljedbenik bio kin. svećenik <em>Soga Shūbun</em> (prva pol. XV <em>st.</em>). Utjecaji ovih majstora vidljivi su na djelima najznačajnijih slikara škole Hokuga. <em>Oguri Sōtan</em> (1398—1464) bio je čuven po prozračnim i mekim pejzažima u gustoj magli. <em>Jasoku Soga</em> (XV <em>st.</em>) odalečuje se u svojim pejzažima od kin. uzora; on je također i istaknuti portretist. Značajni su pejzažisti, ujedno savjetnici šogunovi, upravitelji njegovih zbirka i vrtova te majstori čaja: <em>Nōami</em> (1397—1471), njegov sin <em>Geiami</em> (1432—1485) i Geiamijev sin <em>Sōami </em>(umro 1523). Pejzaži Sōamijevi, uronjeni u maglu ili kišu, prava su remek-djela mekoće, u kojoj linije gotovo potpuno iščezavaju. Od osobitog je čara umjetnost svećenika <em>Sesshū</em> (1420—1506) koji je boravio u Kini 1467—69. Njegova su djela izvanredni primjeri kako je Japan usvajao kin. način a potom stvarao vlastitu umjetnost. Iz njih izbija neka uznemirena snaga, čak i onda kad umjetnik prikazuje prirodu u aspektima mira i harmonije. Njegov je način rada obilježen izvanredno snažnim potezom kista i gotovo krutom, izlomljenom linijom; po tome se njegova ostvarenja odvajaju od ostvarenja ranije spomenutih slikara. Sesshūov je učenik <em>Sesson</em> (oko 1504—1589), poznat po svojim slikama ptica grabljivica i legendarnih zmajeva. On je stil »krutih linija« doveo do krajnosti i time se potpuno odalečio od kin. uzora. Velik umjetnik, smiona i brza poteza kista, <em>Masanobu Kanō</em> (1453—1490), slika portrete i pejzaže. Utemeljitelj je carske dvorske škole Kanō koja je djelovala tri stoljeća. Njeni majstori, izvanredni tehničari a pojedinci i veliki umjetnici, sintetizirali su sva dotadašnja iskustva Kine i Japana u originalan izraz. <em>Motonobu Kanō</em> (1477—1559), sin Masanobuov, najveći je umjetnik te škole. Njegov poseban način doživljavanja prirode, pa težnja za tačnošču, očuvali su ga od eklekticizma i odalečili od kin. slikarstva. Njegovi su portreti pronicave psihološke studije. Sklonosti za ornament i dekoraciju, što ih on pokazuje, postat će u razdoblju Momoyama (1573—1615) bitna karakteristika jap. slikarstva. <em>Mitsunobu Tosa</em> (1434—1525), dvorski slikar u Kyōtu, zet Motonobuov, ujedinio je tehnike škola Kanō i Tosa. Kasnije, u razdoblju Edo (1615—1867), škola Kanō nema velikih imena; jedino se u XVII <em>st.</em> ističe <em>Tany</em>ō (1602—1674). Pomoću nekoliko mrlja tuša i sivila, vješto nijansiranog, on zna dočarati vlažnu atmosferu kišneg ili maglenog dana, ili noć s odbljeskom mjeseca na snijegu. Linije su crteža, međutim, čvrste, osobito u dekorativnim kompozicijama koje podsjećaju na Eitokua Kanō, ali i nadmašuju njegova najviša dostignuća. Tanyūovi su paravani, s tigrovima, bambusom i borovima, remek-djela jap. slikarstva. Strogost monohromnih slika odgovarala je ukusu i estetskim shvaćanjima klase samuraja, pa je svaka obitelj, koja je držala do svoga hist. porijekla, imala po neku takvu sliku kao ukras intérieura svojih palača.<br /> U razdoblju Momoyama (1573—1616) — relativno mirnom, u kome se razvila trgovina sa susjednim zemljama i stvorio prvi kontakt s Evropom — razvija se dekorativno slikarstvo kao ukras intérieura palača i utvrđenih dvoraca. Najčešći su motivi: cvijeće i drveće, ptice, insekti i druge životinje. Oslikavaju se stijene, nepomične i pomične (fusuma), pa paravani (byōbu). Slike na stijenama komponirane su ili kao cjelina, ili kao ulomci. Ovo dekorativno slikarstvo ima svoje zakone. Do stanovite mjere odvaja se od realnosti i postaje konvencionalno. Iz cjeline prirode izdvajaju se pojedini dijelovi i raspoređuju tako da bi djelovali harmonično. Proporcije su određene, pojedinosti se ponavljaju, a jedan dio plohe ostaje neoslikan; Japanac — kao i Kinez — ne smatra prazan prostor pustim i beznačajnim, već nečim što ima svoju estetsku privlačnost, poput »elokvencije šutnje«.<br /> Stvaralac i jedan od najvećih majstora toga jap. dekorativnoga stila jeste <em>Eitoku Kanō</em> (1543—1590), unuk Motonobua. Kod ukrašivanja stijena velikih prostorija dvorca Momoyama i hrama Hongwanji u Kyotu razvio je svoj način u novu širinu i poslužio se bogatom skalom živih boja (kojima se dotada služila samo škola Tosa) uz više nijansa zlata. Omjeri su monumentalni, a pejzaž ustvari samo šara, ukras, kod kojega su glavni akcenti ritam linije i ravnoteža valeura. Njegov učenik <em>Sanraku Kanō </em>(1559—1635) u tehnici se donekle približava školi Tosa. Minucioznost u njegovim djelima odvaja ga od širine stila Eitokua. Osobito se istaknuo u hist. prizorima. Originalan je majstor <em>Sansetsu Kanō </em>(1590—1651), učenik Sanrakua. Njegova su djela obilježena delikatnošću i elegancijom, te novom, dotada u jap. slikarstvu nepoznatom težnjom za plastičnošću.<br /> U kućama puka javljaju se slike tek u razdoblju Edo (1615—1867). One su jednostavnije, a stilizacija oblika još jače izražena. Predstavnik je ovoga tipa dekorativnoga slikarstva <em>Kōetsu Hon-ami</em> (1554—1624), umjetnik koji je sjedinio duh i kolorizam škole Tosa s kompozicijskom širinom Eitokua. Njegova djela, često popraćena ukomponiranim kaligrafski ispisanim stihovima, najavljuju velikog i svestranog umjetnika Kōrina. <em>Ogata Kōrin</em> (1658—1716), slikar, kaligraf i majstor laka, stvorio je vlastiti stil, slobodan, elegantan, dekorativan. Odlikuje se snažnim potezom kista i smionim crtežom — očito utjecaji škole Kanō — pa sklonošću za dekorativne valeure i za modre, crne i zlatne boje — utjecaji škole Tosa. Njegove kompozicije obilježuju pojednostavnjenje boja i oblika i smiona skraćenja. Posljednji je značajni majstor dekorativnoga slikarstva škole Kōrin <em>Sakai Hōitsu</em> (1761—1828); djela ovoga umjetnika odlikuju se osobito svijetlim i čistim koloritom.<br /> Razvitak animalističkog slikarstva u Japanu osobito je snažan u XVIII <em>st.</em> Najistaknutiji je slikar životinja <em>Maruyama Ōkyo </em>(1733—1795<em>),</em> začetnik realističke struje i utemeljitelj škole Maruyama. Pored njega majstori su ove realističke umjetnosti <em>Mori Sosen</em> (1747—1821), koji najradije slika majmune, pa <em>Ganku </em>(1749—1838), sa svojim slikama tigrova. Kod slikara animalističkih motiva zadržava se utjecaj Kine.<br /> Škola monohromnog slikarstva Nanga na vrhuncu je razvitka u sredini razdoblja Edo, a u vezi je s književnošću. Kako je većina kin. književnika za vrijeme dinastije Yüan i Ming živjela u krajevima oko donjeg toka rijeke Yangtze, otuda je u Japanu nastao naziv Nanga, tj. »južne slike«. Slikari su škole Nanga uglavnom književnici, više-manje amateri, pa je stoga njihova umjetnost dobila naziv bunjinga, tj. »slikarstvo književnika«. Ova se struja razvila unekoliko kao reakcija na realizam; njoj nije od važnosti slikarska tehnika — slika treba prvenstveno da izražava »duševnu harmoniju« obrazovana čovjeka. Najvažniji su predstavnici ovoga smjera: <em>Buson Yosa</em> (1716—1783), pejzažist; <em>Taiga Ike (</em>1723—1776), slikar i kaligraf, pa <em>Tanomura Chikuden</em> (1777—1835) i samuraj <em>Watanabe Kazan</em> (1793—1841), odličan poznavalac pjesništva kineskih klasika i evr. znanosti, majstor realističkoga portreta. — Slike škole Nanga često su povezane s poemom autora ili kojega drugog pjesnika. Ta poema mora biti u savršenom skladu s prirodom i tonom slike; to je rezultiralo u Japanu, kao i u Kini, teorijom da su pjesma i slika jedno: da je pjesništvo slikarstvo s glasom, a slikarstvo pjesništvo bez glasa.<br /> U to je doba već u punom zamahu ukiyo-e, posljednji velik jap. stil, prava škola »modernog slikarstva«. Naziv znači »život koji prolazi«, a javlja se u XVII <em>st., </em>premda je slikâ tipa ukiyo-e, ustvari genre-slika, bilo i ranije (već od razdoblja Momoyama neki umjetnici škole Kanō, pa i Tosa, slikaju pučke prizore). Slikarstvo yamato-e prikazivalo je hist. scene i teme iz kruga aristokracije. Kasnije ulaze u tematiku i sadržaji iz života ostalih klasa, te na početku razdoblja Edo nastupa cvat škole ukiyo-e. Među sve bogatijim i snažnijim građanstvom dolaze u modu realistički prizori iz svakidašnjega života obična čovjeka — ljudi na ulicama, u gradu, u trgovinama, u kazalištu. Svježi realizam i ljepota djelâ ukiyo-e trijumfirali su nad pedantnim načinom klasične umjetnosti, koja je zbog svoje konvencionalnosti gotovo izgubila svaku vitalnost. Kasni je izdanak ovoga slikarstva glasoviti jap. drvorez, kojim su se djela ukiyo-e umnožavala najprije u jednoj boji, zatim u dvije, pa u većem broju boja.<br /> <em>Višebojni drvorez.</em> Smatralo se, da drvotisak u jap. umjetnosti počinje u razdoblju Edo, sa školom ukiyo-e, no početak tiska u Japanu mnogo je stariji. Drvenim matricama umnožavaju se slike već u XI <em>st.</em> Ti drvorezi prikazuju budističke figure i ilustracije svetih »Lotus Sūtra« (budističke biblije, pisane rukom), a javlja se i poneki genre-prizor. Na otiscima iz XII <em>st.</em> postoje samo glavne linije, a boje su dodavane rukom. Razvitak tiska traje stoljećima; u XVI <em>st. </em>tiskali su se značajni ciklusi, npr. ciklus od deset svitaka vanredne dužine s prikazima zgoda iz života svećenika Kōbō Daishija, koji je unio budizam u Japan. U istome stoljeću J. upoznaje evr. bakrorez putem uvezenih kršćanskih slika; kod njihova se reproduciranja primjenjuje i u Japanu tehnika bakroreza (te su slike većinom uništene u vrijeme zabrane kršćanstva, 1637).<br /> Tehnički postupak izradbe jap. drvoreza: kistom umočenim u tuš izvodi se crtež na naročitom tankom i prozirnom papiru. Taj se papir nalijepi na uglačanu ploču (poprečna presjeka) od trešnjeva ili kruškova drva. Zatim se izdube sva površina, osim samih linija crteža, koje ostaju reljefne. Ploča se potom očisti i otiskuje na specijalnom papiru. Kod obojenoga drvoreza za svaku je boju potrebna posebna ploča; te se ploče sukcesivno otiskuju na isti papir. Svi postupci izvode se isključivo rukom.<br /> Snažan razvitak jap. tiska povezan je s popularnošću i sve većom potražnjom slika škole ukiyo-e. Te slike i drvorezi najčešće prikazuju život zabavnih četvrti grada Eda (današnji Tōkyō) s popularnim kazalištima Kabuki, sa »zelenim kućama« i čajanama. Figure čuvenih glumaca i boraca, pa ljepotica, kurtizana i gejša nisu prikazane realistički, već konvencionalno, u duhu tradicije. Tek kasnije one postaju pravi portreti s karakteristikama fizionomija. S vremenom se na slikama ukiyo-e počinju prikazivati i drugi sadržaji — pejzaži, cvijeće, ptice, ribe, pa i pojedini predmeti, te im naziv ukiyo-e u doslovnom smislu gotovo više i ne odgovara.<br /> Prvi slikar koji je drvorez podigao na umjetničku razinu bio je <em>Hishikawa Moronobu</em> (1614? — 1694?). Preuzeo je pouke od školâ Tosa i Kanō, ali ih je preinačio i formirao stil koji se svidio »novim ljudima novog doba«. Prvenstveno ga zaokuplja život žene i ljubav, a inspirira se temama starih jap. legenda, epopeja i teatarskih scena. Od njegova vremena slikarstvo ukiyo-e neprekidna je pjesma o životu i čaru jap. žene. <em>Torii Kiyonobu</em> (1664—1729), utemeljitelj škole Torii (koja traje do danas), slika slavne glumice i lijepe žene. <em>Ando Kwaigetsudō</em> (1671—1743), osnivač škole Kwaigetsudō, slika dražesne kurtizane u bogatim kimonima. <em>Okumura Masanobu</em> (1686—1764) najznačajniji je takmac obitelji Torii. Shematiziranim crtežom prikazuje kurtizane u laganoj odjeći, dugih ovalnih lica i s kompliciranim frizurama; u svojim drvorezima pokušava primijeniti linearnu perspektivu. <em>Nishimura Shigenaga</em> (1697—756<em>)</em> također se bavi problemom linearne perspektive. Njegov glavni učenik <em>Ishikawa Toyonobu</em> (1711—1785) majstor je rafinirana stila i čuven portretist. Drvorezi svih navedenih umjetnika naknadno su kolorirani rukom.<br /> U to vrijeme postoji nekoliko vrsta grafika u boji. Monohromne (crno-bijele), naknadno obojene, zovu se fude. Na grafikama tan-e (»cinober-slika«) uz cinober, koji prevladava, ima još žute i zelene boje. Beni-e (»grimizna slika«) ima uz glavnu, grimiznu boju, nešto žute, zelene i zlatne boje. Urushi-e (»slika u laku«) mjestimice je ukrašena (osobito na odjeći) crnom bojom intenziteta i sjaja poput laka. Sredinom XVIII <em>st.</em> nastaje kromoksilografija, tj. višebojni drvorez, kod kojega se pomoću nekoliko ploča otiskuju i boje. Benizuri-e (»grimizna grafika«) izvedena je u dvije do tri boje, a kasnije i pet boja, s prevagom grimizne. Ovom su se tehnikom služili slikari škole Torii, pa Shigenaga i Toyonobu. Usavršavanjem tehnike benizuri-e nastao je vanredno dotjeran, specifični jap. drvorez nishiki-e (»brokatna slika«), koji djeluje poput fine brokatne tkanine; na tržištu se prvi put pojavio 1765.<br /> Velik se utjecaj kin. drvoreza na jap. drvorez ne može poricati, ali on seže samo do benizuri-e; daljnji njegov razvitak, nishiki-e, nadmašuje kin. uzore ne samo svojim tehničkim savršenstvom, nego i općim likovnim harmoničnim izrazom postignutim suradnjom slikara i drvorezaca s piscima i pjesnicima, veoma zainteresiranim za tisak zbog naslovnih strana svojih knjiga.<br /> <em>Suzuki Harunobu</em> (1725—1770) najviše je zaslužan za usavršavanje jap. višebojnog drvoreza. On prikazuje ženu, pomalo izvještačena držanja, u obiteljskom životu, pri toaleti, u šetnji ili razgovoru. Kompozicija mu je uravnotežena, a kolorit profinjen; boje su položene jedna do druge bez sjeni i nijansiranja. Iz njegovih djela izbija posebna delikatnost, ponešto monotona finoća bez sjaja. — <em>Isoda Koryūsai</em> (djelovao 1764—88) dodaje Harunobuovoj kompoziciji mnoštvo detalja; ističe se svojim dugim i uskim drvorezima (chūban) sa pticama i cvijećem, koji su ukrašavali stupove kuća.<br /> Između 1781 i 1800 nastupa »zlatno doba« jap. kromoksilografije. <em>Katsukawa Shunshō</em> (1726—1793) postavlja grupe žena u realističan okvir kuće ili pejzaža. Njegove su figure izdužene i harmonično obavijene u kimone teških nabora. Snažniji su njegovi realistički portreti boraca i glumaca. <em>Torii Kiyonaga</em> (1752—1815), član škole Torii slikao je kazališne plakate, a kao grafičar portretirao lijepe žene. Grupe žena smješta u pejzaž s dubokim horizontom ili u intérieur; koloristička skala, sa mnogo nijansa žutih, ružičastih i crvenih boja, podrhtava u toplom, zlaćanom svjetlu. <em>Kitagawa Utamaro</em> (1754—1806) ide među najpopularnije jap. umjetnike drvoreza koje je upoznala Evropa. On je najveći majstor u prikazivanju lijepih i ljupkih žena; njegove su ljepotice tanahne, veoma dugih lica i kosih uzanih očiju; njihove je vitke figure sveo gotovo na arabesku. S posebnom nježnošću slika ženu-majku u brizi oko djece. Rado prikazuje i šareno mnoštvo svjetine za svečanih dana, a ističe se i svojim drvorezima s prikazima cvijeća, ptica i insekata. Utamarov je crtež veoma rafiniran; taj će rafinman kod brojnih njegovih sljedbenika zadobiti obilježja manire. Zlatnom doba jap. drvoreza pripada i <em>Tōshūsai Sharaku,</em> koji je djelovao potkraj XVIII <em>st.</em> Njegovi impresivni portreti glumaca i boraca više su prikazi različitih karaktera nego li stvarnih ličnosti.<br /> U prvim decenijima XIX <em>st.</em> kulturni razvitak Eda doseže vrhunac. Građanstvo uvelike traži drvorezne višebojne otiske. Crafička tehnika postaje virtuozna; drvorezac prenosi u ploču najfinije linije s originalne umjetnikove slike-predloška, a tiskar umije ostvariti efekte veoma složenih tonova. Izdavači, težeći za profitom, traže od umjetnika masovnu produkciju, a to je dovelo do postepenoga pada kvalitete. Iz mnoštva umjetnika drvoreza izdvajaju se u to doba dvije ličnosti, koje zasjenjuju sve ostale — <em>Hokusai</em> i <em>Hiroshige.</em> Ovim je umjetnicima usmjerila rad i velika potražnja za slikama koje donose razne teme s putovanja. U to se doba po jap. putovima odvija veoma živ promet; samuraji prate svoje gospodare u njihove feudalne dvorce, putuju trgovci, a i hodočasnici u različita svetišta. Te se teme obrađuju u višebojnim drvorezima u okviru mnogovrsnih krajina. Pri tom se opet javlja osjećaj za realnost, što su ga bili gotovo izgubili Utamaro i njegovi sljedbenici. Oslobađajući se od shematičnosti ilustratora yamato-e i želeći da što vjernije prikažu krajine, ovi umjetnici rade prema skicama koje su izveli u samoj prirodi; pri tome unose u svoje slike nešto novo, što njihovim djelima daje posebnu svježinu — efekte svjetla i atmosfere. <em>Hokusai Katsushika</em> (1760—1849) stvorio je neobično mnogo raznovrsnih djela; sva se ona odlikuju oštrim uočavanjem realnosti i upravo čudesno ekspresivnim crtežom, U svoja djela umio je udahnuti dah života što vječno buja, kreće se i prolazi; taj »starac lud za crtanjem« jedan je od najvećih majstora crteža svih vremena i svih zemalja. <em>Ando Hiroshige</em> (1797—1858), pejzažist, slikar godišnjih doba u svim njihovim mijenama, autor je najljepšega putopisa u lik. umjetnosti uopće — »53 postaje na cesti Tōkaidō«. Nasuprot uznemirenoj romantici i spektakularnosti Hokusaija, njegova je poezija jednostavna, blaga; on je skroman i objektivan. Nadasve je značajna u njegovim djelima zračna perspektiva, koju postiže primjenjujući tonske valeure boja. U njegovoj umjetnosti osjećaju se evr. utjecaji, ali to niukoliko ne mijenja njegov čvrst jap. izraz. Evropski će utjecaji uskoro postati tako snažni, da će potpuno preobraziti i duh i materijalnu kulturu Japana.<br /> Jap. višebojni drvorez, koji je u drugoj pol. XIX <em>st.</em> očarao Evropu i imao znatnog udjela u formiranju impresionizma, u svojoj je domovini smatran za vulgarnu umjetnost, namijenjenu puku. Ekskluzivna elita cijenila je u XIX pa još i u XX <em>st.</em> ono slikarstvo što se razvijalo na tradicijama starih školâ Tosa, Kanō i Maruyama. U to je doba prodor utjecaja evr. uljenog slikarstva već dosta jak (započinje u XVIII <em>st.,</em> dolaskom holand. trgovaca); 1857 otvorena je čak oficijelna »škola zapadnoga slikarstva«. Međutim, jedini je značajniji slikar i propagator tehnike ulja (abura-e) prije ere Meiji <em>Shiba Kokan</em> (1747—1818).<br /> Padom šogunata Tokugawa (1867) i nastupom ere Meiji zemlja definitivno izlazi iz svoje izolacije. U izmijenjenim političkim i socijalnim prilikama dolazi i do znatnih promjena u slikarstvu i u kromoksilografiji. Snažan prodor utjecaja sa Zapada gotovo prijeti da potisne u potpun zaborav prastaru jap. tradiciju. U školi zapadnog slikarstva poučavaju evr. slikari (Englez Ch. Wirgman, zatim Talijan A. Fontanesi); uči se perspektiva, anatomija i slikanje uljenim bojama. U početku prevladava utjecaj tehnike i izraza impresionista; kasnije se redom nižu — sve do naših dana — utjecaji novih struja koje se javljaju u kretanju modernog evr. slikarstva. Zbog populariziranja umjetnosti otvaraju se po evr. uzoru galerije i uvode izložbe; slike su se dotada čuvale u škrinjama i samo u naročitim zgodama vješale na zidove. Poplava evr. mode izaziva uskoro reakciju: Japanci otkrivaju ljepotu i vrijednost vlastite umjetnosti, pri čemu velika zasluga pripada Američaninu E. Fenollosi. Otvaraju se nove umjetničke škole, službene (Tōkyō, 1887) i privatne, u kojima se proučavaju i primjenjuju metode starih škola Tosa, Kanō i Maruyma, a istovremeno se teži za razvitkom ličnih sklonosti pojedinih učenika. Mnogi mladi umjetnici studiraju u Evropi (Pariz, München). God. 1896 škola u Tōkyju dobiva odjel za »zapadnu umjetnost«. Ukrštavanjem umjetnosti dvaju svjetova formiraju se u eri Showa (od 1912 nadalje) dvije različite struje — »Zapadna škola« i »Japanska škola«. Djela ovih škola svjedoče, da je J. umio usvojiti tuđe stilove i utjecaje, a da pri tom nije ugušio svoju individualnost.<br /> Od velikog broja slikara nakon restauracije Meiji najznačajniji su: <em>Seihō Takeuchi</em> (1864—1942), koji slika genre, životinje i monohromne pejzaže u magli u duhu škole Kanō; u istom duhu slikaju <em>Gahō Hashimoto</em> (1834—1908), u čijim se djelima osjeća i utjecaj tal. primitivaca, pa <em>Kano Hōgaī</em> (1828—1888), koji traži rješenje u primjeni chiaro-scura; <em>Baisen Hirai</em> (1889—) slika izvanredne monohromne »impresije kiše«, dok <em>Tsuguharu Fujita</em> (<em>Foujita</em>, 1886—), i u Evropi veoma popularan, svojom originalnom tehnikom i stilom ostvaruje sintezu likovnih vizijâ Istoka i Zapada. Među novije slikare, reprezentante tradicionalnih škola, idu: <em>Yokoyama Taikan</em> (1868—); <em>Heihachiro Fukuda</em> (1892—); <em>Gyokudō Kawayi </em>(1873—); <em>Mayeda Seison</em> (1885<em>—</em>);<em> Kokei Kobayashi</em> (1883—); <em>Shinsui Ito</em> (1898—); <em>Gyoshū Hayami</em> (1894—1935) i <em>Kenzo Okada</em> (1905—). Zapadnoj školi pripadaju: <em>Kunishiro Mitsutami</em> (1874—); <em>Ohno Takanori </em>(1886—); <em>Takeji Fujishima </em>(1867—1943); <em>Ryūsei Kishida</em> (1881—1929); <em>Sōtarō Yasui</em> (1888—1956); <em>Ryūzaburo Umehara </em>(1888<em>—</em>);<em> Hakutei Jshii</em> (1882—) i <em>Takanori Ogisu</em> (1901—).<br /> Sličan proces odrazuje se i u grafici. Nakon 1868 drvorez se odvaja od tradicije: uvode se evr. tehnike drvoreza, pa litografija i bakrorez. Ipak je svjetska slava umjetnosti ukiyo-e potakla na rad niz umjetnika na poč. XX <em>st.,</em> ali prava obnova višebojnog drvoreza započinje tek 1915. Formiraju se nove škole, jedne u duhu Zapada, a druge u duhu domaće tradicije. Osnivaju se umjetnički časopisi, koje tiskaju majstori sami. Javlja se i udruženje umjetnika tiska »Nippon Sōsaka Hanga Kyōkai« (1918). Istovremeno se stvara i društvo umjetnika tiska zap. stila, »Yōfū Hanga Kai«, koje se 1931 pretvara u društvo jap. tiska »Nippon Hanga Kyōkai«. Opozicija su tome udruženju umjetnici nefigurativnog izraza, okupljeni u udruženju »Zōkei Hanga Kyōkai« (1937).<br /> Od starije generacije grafičara značajni su <em>Kiyochika Kobayashi </em>(1847—1915), <em>Tankei Inoue</em> (1864—1889) i <em>Ryūson Ogura.</em> Najveći je umjetnik nakon obnove <em>Goyō Hashiguchi</em> (1880—1921), slikar u ulju u evr. duhu, a ujedno majstor višebojnog drvoreza u stilu ukiyo-e. Od ostalih grafičara poznati su: <em>Shinsui Itō</em> (1896—); <em>Hasui Kawase</em> (1883—); <em>Shirō Kasamatsu </em>(1898—); <em>Takashi Itō </em>(1894—); <em>Hiroshi Yoshida</em> (1876—1950); <em>Kotondo Torii</em> (1900—); <em>Toyonari Yamamura</em> (1885—1942); <em>Mokuchū Urushibara</em> (1889—1954); <em>Tomikichiro Tokuriki</em> (1902—); <em>Kotozuka Eiichi</em> (1906—); <em>Kanae Yamamoto</em> (1882—1946); <em>Kōshirō Onchi</em> (1891—1955); <em>Unichi Hiratsuka</em> (1895—); <em>Hide Kawanishi</em> (1894—); <em>Sumio Kawakami</em> (1895—); <em>Junichiro Sekino</em> (1914—) i <em>Yasu Hirata (</em>1917—).<br /> Kaligrafija je u Kini i u Japanu isto tako cijenjeno umijeće kao i slikarstvo, koje je od davnine s njom najuže povezano. Kistom se i piše i slika; svaki je slikar ujedno i kaligraf. Vještina u kaligrafiji zahtijeva duge godine naporne vježbe kistom i tušem; »zakon kista« (hippō) traži da svaki potez bude izveden potpuno sigurno, s nepomičnom šakom, samo pokretom prstiju, a u tome se postizava najveća virtuoznost.<br /> U novije vrijeme razvilo se iz kaligrafije monohromno (crno-bijelo) »apstraktno kaligrafsko slikarstvo«. Časopisi za kaligrafiju »Bokubi« i »Bokuzin« ujedno su časopisi za apstraktnu umjetnost. Najpoznatiji su predstavnici suvremene apstraktne kaligrafije <em>Shiryu Morita</em> (1912—), <em>Gakiu Osawa</em> (1890—1953), <em>Toko Shinoda </em>(1912—), <em>Bokushi Nakamura</em> (1916—), <em>Sogen Eguchi</em> (1919—), <em>Yoshimichi Sekiya</em> (1920—) i <em>Futoshi Tsuji</em> (1925—).<br /> Jap. slikarstvo ima specifična obilježja. Prvi predstavnici sakralnog slikarstva bili su budistički svećenici; kasnije su to članovi povlaštenih klasa sve do ere Meiji. U prikazivanju figura, pejzaža, cvijeća i životinja — a to su glavni motivi — ne nastoji se postići racionalni, realistički izraz kao na Zapadu, nego se naglašava samo bitno, oblik se sažimlje i svodi na osnovne elemente — on se po evropskoj terminologiji stilizira. Pozadina pretežno potpuno nedostaje, problematika perspektive rješava se na posve drugačiji način nego u evr. slikarstvu, sjenčanja nema, a kompozicija je asimetrična. Format i veličinu jap. slika određuje njihova namjena. One mogu biti: vertikalne izdužene slike-svici (kakemono); horizontalni svici (makemono); ukras stijena na posmik (fusuma) ili sklopivih stijena (byōbu); mogu biti također složene u slikovnice i smještene u okvire (gaku).<br /> Umjetnost jap. grafike, kako je već spomenuto, postaje značajan faktor u formiranju impresionizma, a zatim se odrazuje i u novim strujama tijekom razvoja moderne evr. umjetnosti. Njen je utjecaj bio najsnažniji između 1870 i 1890, a postepeno je došao do izražaja u većoj ili manjoj mjeri u stvaranju J. Mc N. Whistlera, W. Homera, J. Jongkinda, E. Maneta, A. Renoira, E. Degasa, V. van Gogha, P. Gauguina, H. de Toulouse-Lautreca, P. Bonnarda, F. Vallotona, A. Marqueta, H. Matissea, P. Picassa i mnogih drugih.<tab>M. Vil. i L. Boć.</tab><br /> <strong>Skulptura </strong>ima također svoje prauzore u Kini i najčešće je u službi budističke religije. God. 522 uselio se iz Kine slikar Ssuma Ta-teng (jap. Shiba Tattō) i dobio dozvolu da u svojoj kući štuje budistička božanstva, čije je slike donio sa sobom; tako je u J. unijet budizam. I u kiparstvu utjecaji dolaze preko Koreje; oblici odgovaraju kineskima,a katkada su slični prototipovima indijske budističke skulpture ere Gupta. U razdoblju Asuka (552—645) njezin nerealistički izraz pod snažnim je utjecajem Kine (Wei i Šest dinastija). U razdoblju Nara (645—794) povodi se za monumentalnošću kin. ere T’ang.<br /> Povijest jap. plastike započinje djelima poznatih umjetnika; ona su se dijelom sačuvala na svome prvobitnom mjestu, npr. kultne figure u najstarijem jap. hramu Hōryūji u Nari. Središnje mjesto na žrtveniku »zlatne dvorane« (kondō) zauzima brončana grupa, Shaka u pratnji dvojice Bodhisattvâ (Bosatsu), što ju je 623 dovršio <em>Tori Busshi</em>, najveći kipar ranoga razdoblja Nara; on je izradio i neke druge skulpture u hramu Hōryūji. Tu se nalaze i drveni kipovi Bodhisattve Kwannon; najstariji je iz god. 606, a neke je možda izveo Torijev učenik <em>Shōtoku Taishi.</em> Svi su ti radovi samo u geografskom smislu japanski, jer su njihovi autori Kinezi, Korejci ili naturalizirani Japanci, kao Tori te <em>Oguchi</em> i <em>Tokuho</em>, čija su djela također sačuvana u hramu Hōryūji. Međutim, u idućih 50—70 godina jap. plastika se bitno odvojila od svog uzora, kin. stila Wei. Različit je i materijal; u Kini je to kamen, u Japanu uglavnom drvo i bronca, često pozlaćeni. Kip božice sreće i ljepote, Kichijōten (hram Jōruriji, Kyōto), najznačajniji je primjer jap. drvene obojene plastike (kraj razdoblja Nara).<br /> Budizam dolazi u kiparstvu do izražaja ponajprije u vidu grupe Nyorai (Budha, zvan i Shaka). Istina, utjelovljena u Shaki, ima više faza; nju prikazuju npr. Shaka Nyorai, Yakushi Nyorai, Amida Nyorai. Svaki od njih ima svoje karakteristike; npr. lik Amide ima osobit položaj prstiju ruke koji tvore krugove (Amitābha, u sanskrtu <em>svjetlo</em>). Prikazi Amide česti su već u razdoblju Nara (645—794); najpoznatiji je Amida od pozlaćena drva u dvorani Hōōdō (Hōwōdō, u hramu Byōdōin kraj Kyōta), što ga je izveo 1053 <em>Jōchō</em> (?—1057). U budističkom panteonu, uz Budhu (ili Nyorai) koji je glavna figura — obično prikazana sjedeći, u pozi meditacije, ili s podignutom rukom, u ulozi propovjednika, te okružena statuama Bodhisattve — nalaze se i likovi drugih božanstava.<br /> U razdoblju Kamakura (1185—1392) kiparstvo doživljava svoju »renesansu«. Prema predaji, Kipar <em>Kōkei</em> izradio je 1188 svoje glavno djelo, mnogoruki drveni kip Kwannona sa četiri nebeska vladara i šest svećenika (dvorana Nanendo hrama Kōfukuji). U toj se skupini jasno očituje stil Kamakura; figure u pokretu, plastične, s jakim kontrastima svjetla i sjene, te individualnih izraza i realističkih crta, razlikuju se od gotovo linearno tretiranih figura prijašnjih razdoblja. To je djelo završio njegov sin <em>Unkei </em>(XIII <em>st.</em>); on je izradio 1203 i jedan od dva snažna, realistička kipa na juž. dverima hrama Tōdaiji (»čuvari istine od rušilačkih snaga«), koji se smatraju najboljim djelima te vrste u Japanu. Ovdje je očit jak utjecaj indij. budizma; čuvari naliče djelima umjetnosti Gandhāra. Indij. utjecaj vidljiv je i na Unkeiovoj drvenoj figuri, Mujaku, iz 1208 (hram Kōfukuji), impresivnoj u svojoj jednostavnosti. Vrhunac realizma ovoga razdoblja predstavlja drveni kip svećenika Kūya (hram Rōkuharamitsuji, Kyōto), što ga je izveo <em>Kōshō,</em> sin Unkeija. Njegov unuk, kipar <em>Tankei,</em> sa svojim je suradnicima pridonio stvaranju najvećega doba jap. plastike, doba monumentalnog realizma.<br /> U to vrijeme opada budistički utjecaj, no ipak je u ovom razdoblju, sredinom XIII <em>st., </em>izrađen monumentalni Daibutsu (Veliki Budha), brončana skulptura visoka 15,30 <em>m</em> (u ovo doba, kao i u prijašnjem razdoblju Heian, skulptura je drvena; bronca je rijetkost). Nastaju dva tipa skulpture: portreti s realističkim detaljima i snažnom karakterizacijom, te kipovi ratnika, s naglašenom modelacijom muskulature, realističniji od onih iz razdoblja Asuka. I u portretima i u statuama ratnika likovni je izraz u potpunosti japanski. Ovo je doba značajno i po maskama rezanim u drvu (bugaku, gigaku, nō). Maske za plesove u hramovima iz XIII <em>st.</em> veoma su lijepih oblika. Od XIV <em>st.</em> njihova lik. vrijednost opada, a stoljeće kasnije dolaze na njihovo mjesto drvene maske za kazališnu dramu Nō s oštro karakteriziranim crtama fizionomija.<br /> U razdoblju Muromachi (1392—1573) nije od realizma stila Kamakura ostalo ništa. Plastika se vraća uzorima prijašnjih doba, shematizira se. Nō-maske, osobito one koje su izveli kipar <em>Deme Mitsuteru</em> i njegova obitelj (iako se ne mogu mjeriti s ranijima) prava su umjetnička djela u usporedbi s onovremenom sakralnom plastikom.<br /> U razdobljima Momoyama (1573—1615) i Edo (1615—1867) plastika živi samo još kao primijenjena umjetnost u dekorativnom rezbarstvu hramova i palača te u maskama Nō (najpoznatiji je njihov majstor <em>Deme Zekan,</em> 1527—1616).<br /> Nakon obnove Meiji, jap. skulptura, iako tehnički usavršenija, nije u prvo vrijeme dala značajnijih djela. Ograničena je, kao i prije, na statue budističkih božanstava i na dekoracije hramova. Kasnije, pod utjecajem skulpture Zapada, ona se razvija na široj osnovi te daje vrijedna djela, uglavnom portrete istaknutih ličnosti i aktove. Glavni su skulptori toga doba: <em>Mitsuz</em>ō<em> Takamura</em> s umjetničkim imenom <em>K</em>ō<em>un</em> (1852—1934), <em>Taimu Tabekatake</em> i <em>Tsuruz</em>ō<em> Ishii.</em> U novije su vrijeme zastupani svi smjerovi kiparstva kao i na Zapadu, a glavni su predstavnici: <em>Yuzo Hujikawa</em>; <em>Asakura,</em> s umjetničkim imenom <em>Fumio</em> (1883?—); <em>Kōtarō Takamura </em>(1883—1956) i dr.<tab>M. Vil.</tab><br /> <strong>Primijenjena umjetnost. </strong>Najstariji proizvodi jap. primijenjene umjetnosti sačuvani su u riznici Shōsōin hrama Tōdaiji u Nari. Mnoge je predmete lične upotrebe vladara Shōmu poklonila tome hramu njegova udovica, 756; tako je nastao prvi jap. muzej, jedan od najstarijih na svijetu. Tu se nalaze primjerci drevne keramike, namještaja, utenzilija (od drva, bambusa, laka, stakla i metala) te tekstil. I u ovoj struci Japanci su s osobitom spretnošću i s velikom tehničkom vještinom umjeli preoblikovati kin. i korejske uzore. Uz grafiku pristižu u Evropu, u nekoliko valova, i predmeti jap. primijenjene umjetnosti, najprije polovinom XVI <em>st.</em> — prvi kontakt sa Zapadom — te konačno poslije 1867. Prvi jap. proizvodi oduševili su Evropu ne samo svojom osebujnošću nego i umjetničkom vrijednošću; u kasnijim vremenima predmeti masovne proizvodnje za izvoz gube negdašnju kvalitetu. Napose je jap. primijenjena umjetnost utjecala — zajedno s kineskom — na franc. rokoko (ornament, tapete, porculan) i na engl. pokućstvo Chippendale. Pri tom se primjenjuju i oblici i ornamentalni ukras pojedinih jap. predmeta.<br /> <em>Keramika.</em> Ukras jap. keramike ima ista bitna obilježja kao i ostala likovna djela; on ukazuje na veoma razvijenu senzibilnost u taktilnom kao i u likovnom smislu, a u primjeni pojedinih elemenata srodan je slikarstvu (prazne plohe, asimetričan crtež profinjena i nježna izraza, nepravilan i slobodan). U njemu nema krutosti i strogosti kin. prototipova, a ni strogo određene simetričnosti korejskih uzora. Tipovi jap. keramike razvijaju se u neprekinutom slijedu; tu ne postoji evolucija stilova kao u Kini, iako se mogu nazreti varijante koje odgovaraju promjenama u Kini i Koreji. Jap. se keramika razvila razmjerno kasno, vjerojatno zbog toga što su se ranije upotrebljavale lakirane drvene i bambusove posude. Nasuprot Kini, porculan ima u Japanu podređenu ulogu što odgovara jap. ukusu kojemu je bliža skromnost i jednostavnost.<br /> Najstariji tip zemljanih posuda, jōmon, upotrebljavao se u toku tisućljeća, dok su lov i ribolov bili glavni izvori prehrane. Modeliran je rukom, a prije pečenja ukrašen otiscima pletenog pruća. Tip yayoi javlja se oko ← II <em>st.,</em> od početaka uzgoja riže; rađen je većinom na lončarskom kolu. U doba »starih grobova« nastaje novi tip glinene robe, sué (ili iwaibe), pečene na višoj temperaturi. U zbirci Shōsōin sačuvani su najstariji primjerci lončarstva s glazurom od olovna oksida u tri boje (to odgovara trobojnoj keramici kin. dinastije T’ang, VII—X <em>st.</em>); taj način izrađivanja traje do XII <em>st.</em> Metoda glaziranja blijedozelenom bojom (»celadon«) prodrla je s kontinenta u IX <em>st.</em> Oko XII <em>st. </em>proizvodni centar postaje Seto koji u toku vise stoljeća zauzima najvažnije mjesto; tu se proizvode mnoge vrste kamenine, a u XIV i XV <em>st.</em> započinje masovna proizvodnja keramike. Smatra se da je ovu proizvodnju započeo <em>Katō Shirōzaemon;</em> vrativši se 1223 iz Kine, radio je najprije smeđe glazirane tipove, temmoku, od uvezena materijala, dok nije našao prikladnu glinu u blizini Seta. Tako je Seto postao klasični centar keramike, a uz njega Tokonabe, Shigaraki, Tamba, Bizen i Echizen; radionice ovih mjesta poznate su kao »šest starih keramičkih peći Japana«. Uzori tih radionica — kao i onih koje su nastajale kasnije, osobito u XVI <em>st.,</em> najznačajnijem razdoblju jap. keramike — svakako su korejski i kin. tipovi. Napredovanje je započelo japanizacijom korejske robe iz vremena korejske dinastije Yi, a nastavlja se pod kin. utjecajem (kin. dinastije Ming i Ch’ing). Od značenja je i početak proizvodnje porculana (XVI <em>st.</em>), koji se dotad uvozio i imao veoma visoku cijenu. Različitu importiranu robu uveo je u upotrebu kult ceremonije čaja, koji je znatno utjecao na povećanje domaće produkcije. Pod korejskim utjecajem nastali su ovi tipovi: seto (oslikani željeznim oksidom pod glazurom), oribe (jednostavni crteži u smeđem tonu; ostatak površine prekriva crna ili zelena bakrena glazura), shino (bijela ili siva glazura s krakelirama, poprskana modrim i smeđim mrljama), raku (proizvod Kyōta, masivnih, rukom slobodno modeliranih oblika, grube teksture, rad mnogih generacija potomaka osnivača <em>Chōjirō Raku,</em> 1516—1592).<br /> Japanski vojskovođe, koji su sudjelovali u invaziji na Koreju 1592—98, naselili su korejske lončare na otoku Kyūshū. Tamo su nastale mnoge radionice; najglasovitije su one u mjestima Karatsu (većinom grubi proizvodi sa željeznim primjesama) i Arita (slikanje kistom na podlozi). Korejsku tehniku preuzele su i radionice u mjestima Hirado, Takatori, Agano, Shōdai, Yatsushiro, Satsuma i Hagi; svaka od njih ima bar poneku vlastitu značajku.<br /> Među useljenim korejskim lončarima bilo je i takvih, koji su znali proizvoditi porculan. U prvo vrijeme nisu nalazili pogodan materijal; na poč. XVII <em>st. </em>otkrio ga je <em>Li San-p’ing</em> u pokrajini Hizen u Ariti (tu se, prema legendi, smjestio u ranom XVI <em>st. Gorōdayū-go Shonzui,</em> koji je vještinu proizvodnje porculana kao i materijal donio iz Kine). Većina keramičkih peći u provinciji Hizen proizvodi otada i porculan. Rani su primjerci obično oslikani ispod glazure modrim kobaltovim oksidom. Arita postaje ubrzo centar proizvodnje modro-bijelog porculana (utjecaj kin. porculana dinastije Ming), a uskoro se počinje izrađivati i pocakljeni porculan s tehnikom oslikavanja iznad temeljne glazure (kasna dinastija Ming). Najpoznatiji su proizvodi radionica Arite: imari (prema izvoznoj luci) i kakiemon. Glazura sadrži jasne nijanse sočno crvenog, zelenog, modrog, tirkiznog i žutog; oblici su veoma nježni i jednostavni, a crtež dobiva sve više jap. karakter. Porculan, bijel poput mlijeka, nigoshi-de, kao i prije spomenuti primjerci, ubrzo su privukli pažnju holand. trgovaca i počeli se naveliko izvoziti; sada su često ukrašeni motivom holand. brodova i sl. Jap. porculan kopiraju neke evr. tvornice: Meissen, Saint-Cloud, Chelsea, Bow, Worcester. S područja Arite je također porculan nabeshima, najbolji u Japanu. U sjeveroist. dijelu Japana razvila se proizvodnja porculana u radionici Kutani; njeni su tipovi posve drugačiji, oblici i dekoracija snažniji su i teži, što odgovara karakteru sjevernjaka.<br /> Tehnika oslikavanja iznad glazure primjenjuje se i u lončarstvu. Prvi ju je primijenio sredinom XVII <em>st.</em> majstor <em>Nonomura Ninsei,</em> kojega smatraju osnivačem tipa kyō-yaki (proizvodi Kyōta). Tradiciju nastavlja njegov učenik <em>Ogata Kenzan</em> (1663—1743), također slikar i umjetnik u laku, koji profinjenim načinom dekoratera jap. slikarstva (škola Kōrin) oslikava proizvode lončarstva. Pod njihovim utjecajem osnovane su mnoge radionice u Kyōtu. Kad se na poč. XIX <em>st.</em> proizvodnja porculana proširila, preuzeli su je i keramičari <em>Kyō.</em><br /> U razdoblju od 1868 dalje uvode se metode kapitalističke produkcije, pa se i proizvodnja keramike industrijalizira. Uvode se novi uređaji i tehnički postupci, obogaćeni iskustvom Evrope i Amerike. Nov način života iziskuje i nove tipove proizvoda; mnogo se radi i za izvoz, što znatno smanjuje kvalitet proizvoda. Danas postoje u keramici dvije škole. Novoklasična škola vješto spaja domaću baštinu i moderni crtež u duhu Zapada. Keramičari tradicionalne Škole pridržavaju se tradicionalnih tehnika i oblika. Najmlađi keramičari unose svježinu i nov izraz, osobito u modeliranju.<br /> <em>Metal.</em> Najstariji sačuvani primjerci predmeta od metala, brončani zvonoliki dōtaku, nejasne su namjene; izrađivali su se nakon uvođenja kin. metalurških metoda u poč. naše ere. Od III <em>st.</em> dalje mogu se najzanimljivije faze razvitka pratiti u izradi ogledala. Kin. brončana ogledala dopremala su se u J. u doba »starih grobova«; Japanci ih najprije imitiraju, a kasnije im daju svoj biljeg u obliku i ukrasu, najčešće slobodnom, asimetričnom. Različite vrste ukrašivanja razvijaju se u razdobljima Asuka (552—645) i Nara (645—794)» a osobito rafinirano u razdoblju Heian (794—1185), kad se primjenjuje rezbarenje, ažuriranje, niski reljef, umetanje sedefa ili listova drugog metala, te ornamentika u tehnici cloisonné. Kao i u drugim umjetničkim granama, u razdoblju Kamakura (1185—1392) gubi se profinjenost izraza prethodnih epoha, i ukras postaje grublji. — Već ranije, u razdoblju Asuka, izrađuju se metalni predmeti za budistički ritual; u razdoblju Kamakura metal se vjerojatno upotrebljavao i u profane svrhe. U razdoblje Muromachi (1392—1573) ide izrada liturgijskih utenzilija (pod utjecajem kin. dinastije Ming) kao i utenzilija za ceremoniju čaja. Poznati su napose kotlići za čaj tipa ashiya, glatke površine, rafinirana oblika i nježna ukrasa, te tipa temmyō, rustičnih forma i grublje teksture. U to se doba osobito razvila proizvodnja oružja samuraja — mačevi, oklopi i štitovi, koji se često bogato ukrašuju. Među majstorima oružja osobito se cijenio <em>Gōtō Yūjō </em>(druga pol. XV <em>st.</em>); njegovo potomstvo (sedamnaest generacija) njeguje to umijeće sve do ere Meiji (1868—1912), kada se zabranjuje upotreba mačeva. Sada se od metala izrađuju ihia, pločice predaka, vaze i raznovrsni predmeti za ukras doma.<br /> <em>Drvo i bambus.</em> U Japanu, gdje je vegetacija neobično bujna, biljni svijet daje sirovinu za prehranu, odjeću, nastambe i za predmete dnevne upotrebe. Taj materijal nije trajan, pa se od starijih proizvoda sačuvalo malo primjeraka. Sa zemljanom robom tipa yayoi iskopani su poneki drveni i bambusovi predmeti — čaše, žlice, posude, oruđe, mužari, tucala, pribor za vatru, oružje i košare. U Shōsōinu u Nari sakupljeni su lakirani i nelakirani predmeti od različitih vrsta drva, proizvodi već budističkog Japana; ukrašeni su mozaikom od komadićaka bjelokosti, roga te drva i bambusa različitih boja (mokuga), umetanjem listića metala (hyōmon), umetanjem sedefa (raden), pokrivanjem ljuskama kornjače (bekkō-bari), oslikavanjem zlatom i srebrom (kingin-e), oslikavanjem u bojama (saie) itd., pa i kombinacijom tih različitih tehnika. Često je ukras i sama tekstura plemenitog drva. Bambusovi predmeti izrađeni su ili od same stabljike, ili su pleteni od tankih traka bambusa. Radovi od bambusa doživljuju nov napredak u periodu Momoyama (1573—1615) i Edo (1615—1867), kad se od njega izrađuju i ceremonijalni predmeti i pokućstvo.<br /> <em>Netsuke.</em> Umijeće izrađivanja predmeta od drva i bambusovine našlo je u razdoblju Edo nov način izražavanja u jedinstvenom minijaturnom obrtu Japana, netsuke, nastalom vjerojatno u drugoj pol. XVI <em>st.</em> Jap. odjeća nema džepova, pa su se omanji lični predmeti, kao inrō (kutija za lijekove), kinchaku (kesa za novac ili duhan) i sl. nosili privezani uz pojas. Netsuke je kuka, kojom su se ti predmeti uz pomoć učvršćivača (ojime) i trake pričvršćivali uz odjeću. Ti upotrebni predmeti postaju s vremenom ukras. Izrađuju se od drva (lakiranog i nelakiranog), često od bambusa, bjelokosti, roga, metala i gline. Ukrasi tih umjetničkih minijaturnih predmeta bogati su i različiti (npr. na unutrašnjem dijelu kutije od bambusa, visoke oko 5 <em>cm,</em> nalazi se izrezbareno u 2 niza po 12 prizora iz neke legende). Netsuke su najviše upotrebljavali samuraji i chōnin (građani); u eri Meiji (1868—1912) utjecaji Zapada izmijenili su i tradicionalnu nošnju, pa se ta vrsta ukrasa izgubila.<br /> <em>Lak. Predmeti u laku.</em> Lak je unesen u Japan iz njegove domovine Kine. Dobiva se iz soka lakova stabla (Rhus vernicifera). Kao pokost veoma se cijeni jer je tvrd, lagan i otporan na vlagu; može se bojadisati, oslikati, skulptirati i ukrasiti na druge najrazličitije načine; sjaj mu je vanredan. Jezgra, okosnica ili baza predmeta u laku najčešće je veoma tanko i lagano drvo, no može biti bambus, koža, papier-maché, konopljino tkanje, metal, glina ili porculan. Lak se na predmet nanosi kistom u određenom broju namaza, sukcesivno — zbog sušenja u intervalima od po nekoliko mjeseci (dovršenom proizvodu potrebno je još mnogo dulje sušenje prije upotrebe). Najčešće su vrste ukrasa laka: makie, tzv. »zlatni lak«, crtež slike u laku naprašen zlatnom ili srebrnom prašinom i sve ponovno prevučeno prozirnim lakom; raden, aplikacije od sedefa ispod laka na tvrdom drvu (obično crvenoj sandalovini); hyōmon, slične aplikacije, samo od vrlo tankoga zlatnog ili srebrnog lima; urushu-e, slikarstvo u obojenom laku (miješanjem prozirnog laka i cinobera dobiva se cinober-lak, s auripigmentom dobiva se žuti lak, zeleni miješanjem kobalta sa žutim lakom itd.); mitsuda-e, slikarstvo s olovnim oksidom u ulju; tsuishu, skulptirana deblja naslaga cinober-laka; tsuikoku, skulptiran crni lak; kōka-ryokuyō, naizmjenično naneseni slojevi zelenog i cinober-laka i skulptirani tako da prikazuju crveno cvijeće i zeleno lišće; kamakura-bori, ornament urezan u drvo, zatim prevučen crvenim i zelenim lakom (jap. iznašašće) — ustvari imitacija tehnike kōka-ryokuyō; chinkin, u lak ugraviran ornament, linija tankih poput vlasi, u koje je utrljano zlato. Mnoge od ovih, a i neke druge jap. tehnike laka, primjenjuju se u industriji i danas.<br /> Umjetnost laka tipična je grana primijenjene umjetnosti Istoka (Kina, Koreja, Japan, Tajland). Najrafiniranija i tehnički najsavršenija djela u toj materiji dao je upravo Japan. Već iz doba zemljanih proizvoda jōmon sačuvani su lakirani upotrebni predmeti od pletenog bambusa i drva. Oni dobivaju umjetnička obilježja u razdoblju Asuka (552—645), a u razdoblju Nara (645—794) pod jakim su utjecajem kin. umjetnosti (dinastije T’ang). U Shōsōinu se, uz mnoge druge tehnike ukrašivanja, pojavljuje i tehnika makie; ona se osobito razvila u razdoblju Heian (794—1185). Primjenjivala se na posudama za piće i hranu, na kozmetičkim i pisaćim potrepštinama, kutijama, svjetiljkama, pokućstvu itd. Mnogi od tih predmeta pridonijeli su eleganciji malobrojnog namještaja u jap. domovima. Lakiranje se upotrebljavalo i kao dekorativni element, u palačama i hramovima. Stil ukrasa makie povodi se za ukusom vremena; u razdoblju Heian oslikavanje se bazira na stilu slikara škole Yamato-e, a u razdoblju Kamakura (1185—1392) u ukrasu se odrazuje realizam. Ornament je zlatan na crnoj podlozi (rijetko se kad upotrebljava srebrni prah). U razdoblju Muromachi (1392—1573), kad jap. umjetnost ponovno pada pod utjecaj kin. stilova, i lak je pod izravnim utjecajem monohromnog crno-bijelog slikarstva. Ornament je sada složeniji; omiljen je crni lak, osobito za predmete kod ceremonije čaja. Razdoblje Momoyama (1573—1615) obogaćuje se novim izrazima u vezi s uzdizanjem klase ratnika samuraja. Raznolikost predmeta i utjecaja, pa čak i evropskih, tada je veoma velika. Iz toga doba sačuvale su se makie u budističkom hramu Kōdaiji u Kyōtu (1605), pa se prema njemu i zovu kōdaiji-makie (pokućstvo, utenzilije, posude za hranu itd.). Sve je izvedeno veoma smjelo, tehnika je napredovala. Majstori su laka makie u to doba slikar, kaligraf i keramičar <em>Hon-Ami Kōetsu</em> (1545—1624), pa porodica <em>Kōami.</em> Ukus građanske klase (chōnin), koja se javlja sredinom razdoblja Edo (1615—1867), daje ovoj vrsti primijenjene umjetnosti biljeg ponešto vulgarne luksuriozne dekorativnosti. U to doba ima ipak i vanrednih umjetnika u laku kao Što su slikar <em>Ogata Kōrin </em>(1658—1716), <em>Shiomi Seisei</em> (1646—1719), <em>Ogawa Haritsu</em> (1663—1747) i dr. Počevši od 1868 tehnike se usavršavaju, a dekoracija varira od najjednostavnije pa do složenih obojenih kompozicija; proizvodnja se s vremenom industrijalizira. Najpoznatiji su umjetnici <em>Shibata Zeshin</em> (1807—1891), <em>Kawanobe Itchō</em> (1830—1910) i <em>Shirayama Sh</em>ō<em>sai</em> (1853—1923).<br /> <em>Tekstil, vez i odjeća.</em> Umijeće tkanja došlo je u J. također iz Kine, preko Koreje, početkom naše ere. Napreduje u razdoblju Asuka (552—645), a u doba Nara (645—794) doživljava procvat; javljaše brokat <em>(nishiki),</em> a i tehnika bojenja. Vez pokazuje osobit uspon, kako to dokazuje izvezena slika budističkog raja, tzv. »Tenjukoku Mandara« iz razdoblja Asuka (‘Chūgūji). Primjerci tekstila i odjeće iz razdoblja Heian(794—1185) izgubljeni su, ali se za njih zna po slikama i literaturi. Ceremonijalno ruho iz razdoblja Nara, u kin. stilu T’ang, pretvorilo se u jap. sokutai; svakodnevno je ruho dvorjana nōshi i kariginu. Muškoj odjeći sokutai odgovara ženska jūnihitoe (odjeća sa 12 nabora) s različitim ukrasima (oslikavanje, vez, sedef, ogledalca), a glavni joj je efekt u kontrastu boja. Tekstila i odjeće iz razdoblja Kamakura (1185—1392) i Muromachi (1395—1573) malo se sačuvalo. Uvođenjem ceremonije čaja počinje se osobito cijeniti kin. odjeća, pa se iz Kine uvoze i tkanine. Odjeća se s vremenom pojednostavnjuje, pa kosode, dio ispod glavne odjeće, postaje sve više nošnja obaju spolova svih klasa. Ona odaje konture tijela, a počinje se sve bogatije ukrašivati. Do sredine razdoblja Edo (1615—1867) — do izuma naprednije tehnike bojenja — ukrasi su obično izvezeni. Vez se katkad kombinira s bojadisanjem kistom. I kimono se često izrađuje istim tehnikama. U to vrijeme javljaju se prvi utjecaji evr. odjeće (Španjolska i Portugal). Tada nastaje i popularno bojadisanje tipa yuzen-zome, kod kojega se primjenjuju motivi polihromne grafike. Istodobno se razvija i drugi tip bojenja, chaya-zome, redovito s crtežima pejzaža (od toga se materijala izrađuju kimoni). Tijekom razdoblja Momoyama (1573—1615) i Edo (1615—1867) nastaje znatan napredak u proizvodnji tekstila; centar najbolje kvalitete je Nishijin u Kyōtu. Jap. tekstil je i ranije bio skupocjen, osobito otkako su se počele upotrebljavati metalne niti i vez, stvarajući bogate efekte boja i teksture. Od takvih tkanina izrađivala se odjeća viših klasa, a osobito kimoni za lirsku dramu Nō: uzorak na kimonu ima ovdje simboličko značenje, ukazujući na zanimanje ili društveni položaj lika, što ga glumac predstavlja. U eri Meiji (1868—1912) primjenjuju se različite strane metode proizvodnje i bojadisanja, pa tekstil gubi tradicionalna obilježja.<br /> LIT. <em>OPĆA DJELA</em>: <em>O.</em> <em>Kümmel,</em> Die Kunst Chinas, Japans und Koreas, HdKW, Wildpark-Potsdam 1929. — <em>J. Buhot,</em> Histoire des arts du Japon, Paris 1949. — <em>R. T. Paine</em> i <em>A. Soper,</em> The art and architecture of Japan, London 1955. — <em>T. Sagara,</em> Japanese fine arts, Tōky 1955. — <em>Y. Yashiro,</em> 2000 years of japanese art, London 1958.<br /> <em>ARHITEKTURA</em><strong><br /> </strong><em>C. Glaser,</em> Die japanische Kunst (A. Springer, Handbuch der Kunstgeschichte, VI), Leipzig 1929. — <em>T. Yoshida,</em> Das japanische Wohnhaus, Berlin 1935. — <em>A. C. Soper,</em> The evolution of Buddhist architecture in Japan, London 1942. — <em>B. Fletcher,</em> History of architecture, London 1946. — <em>E. A. Gutkind,</em> Japan, architectural design, London 1953. — <em>H. Kishida,</em> Japanese architecture, Tōkyō 1954. — <em>A. Drexler,</em> The architecture of Japan, Museum of Modern Art, New York 1955. — The Japan architect, Tōkyō, 1959, i ss.<br /> <em>SLIKARSTVO</em><strong><br /> </strong><em>É. de Goncourt,</em> Outamaro, Paris 1891. — <em>Isti,</em> Hokousaȉ, Paris 1896. — <em>F. Perzynski,</em> Hokusai, Leipzig 1908. — <em>E. Fenollosa,</em> Epochs of Chinese and Japanese art, New York 1911. — <em>A. Morrison,</em> Painters of Japan, London 1911. — <em>Sh. Tajima,</em> Masterpieces selected from the Kōrin School, IV, Tōkyō 1913. — <em>L.</em> <em>Binyon</em> i <em>J. J.</em> <em>O</em>’<em>Brien,</em> Japanese colour prints, New York 1923. — <em>K. Toda, </em>Japanese scroll painting, Chicago 1935. — <em>B. Taut,</em> Houses and peoples of Japan, Tōkyō 1937. — <em>T. Naito,</em> The wall-paintings of Hōryūji, Baltimore 1943. — Exhibition of Japanese painting and sculpture, Washington, New York, Boston, Chicago i Seattle 1953. — <em>M.</em> <em>Seuphor,</em> La calligraphie japonaise, Art d’aujourd’hui, decembar 1954. — <em>O.</em> <em>Statier,</em> Modern Japanese prints, Tōkyō 1956. — <em>M. Kawakita,</em> Modern Japanese painting, Tōkyō 1957. — <em>Sh. Fujikaka,</em> Japanese woodblock prints, Tōkyō 1957.—<em>S. Elisseeff</em> i <em>T. Matsushit a,</em> Japon. Peintures anciennes de l’art bouddhique, Paris 1959.<br /> <em>SKULPTURA</em><strong><br /> </strong><em>K. With,</em> Buddhistische Plastik in Japan, Wien 1922. — <em>G.</em> <em>H. Chase</em> i <em>C. R. Post,</em> A history of sculpture, London 1925. — <em>H. Gardner,</em> Art through the ages, New York 1948.<br /> <em>PRIMIJENJENA UMJETNOST</em><strong><br /> </strong><em>W. B. Honey,</em> The ceramic art of China and other countries of the Far East, London 1946. — <em>Y. Okada,</em> Japanese handicrafts, Tōkyō 1946. — <em>Isti, </em>Netsuke, Tōkyō 1946. — <em>M. Tadanari,</em> Ceramic art of Japan, Tōkyō 1946.<tab>M. Vil.</tab><br /> <em>VIDI PRILOG</em>",3,japan.pdf,
KINA,171,"<strong>KINA, </strong>Kontinuitet kin. civilizacije uvjetovan je osnovnim obilježjem kin. duha i načina života — otporom prema promjeni — te je tako sačuvana bitnost i suština tradicija kroz gotovo 4000 godina. Dok su drugi dijelovi svijeta živjeli još u kamenom doba, u Kini se proizvodila bronca s dekorativnim inskripcijama, a u stoljećima uoči n. e. lijevalo se srebro, proizvodilo staklo i razvila se umjetnost keramike. Kin. pisani jezik traje preko 2000 godina na području većem od Evrope. Prve civilizacije razvile su se pored velikih rijeka Hwang Ho, Yangtze i Si. — Tzv. Pekinški čovjek živio je u doba paleolitika u plodnim područjima Hwang Hoa nešto prije neandertalca u Evropi. U neolitiku pojavljuje se agri-kulturno pučanstvo koje se bavi uzgajanjem riže i izrađuje tekstil i fino obojeno posuđe. Oko ← 2000 ono je naseljeno uz srednji tok Hwang Hoa, oko ← 1750 postoji već sistem državica, a zatim slijedi kretanje prema velikoj prometnoj arteriji Yangtzeu u centralnoj Kini i dalje na jug. Dok prostrana područja Kine nije ujedinila dinastija Ch’in (druga pol ← III <em>st.</em>), ona se sastojala od brojnih feudalnih državica.<br /> Filozof i socijalni reformator Konfucije (←551 do ←479) formirao je u zakone tradicionalna kin. shvaćanja o moralu, odgoju, porodici, društvu, državi i vladaru. Istovremeno u dolini Yangtzea nastala je sekta taoista (Tao <em>Impersonalna prirodna snaga</em>). Osnivač joj je Lao-tse (←570 ? do ←490). Taoizam propovijeda pasivnost, prezir prema civilizaciji, ravnodušnost prema životnim prilikama i intelektualnim i etičkim vrednotama. Na prijelazu u našu eru prodro je iz Indije u Kinu budizam; u to vrijeme vlada dinastija Han, koja je uspostavila trgovačke veze sve do područja Rimskoga carstva. Religija Indije susrela je kulturu Kine, i njihovo je stapanje uvjetovalo bazu budućega velikog cvata kin. umjetnosti, sa dva »zlatna doba« za dinastije T’ang i tristogodišnje vladavine dinastije Sung.<br /> <strong>ARHITEKTURA. </strong>Uniformnost u građenju koja traje tijekom dugih razdoblja svjedočanstvo je kin. konzervativnosti. Kad su Kinezi razvili dovoljno elastičan tip gradnje koji je zadovoljavao različitim potrebama, oni nisu težili za promjenom, već su se pridržavali tradicionalnih arhitektonskih osnova i građevnog materijala (glavni je materijal drvo, pa drevni spomenici nisu sačuvani). Najstariji sačuvani drveni objekt potječe iz XI <em>st. </em>Rijetki su ostaci građevina od kamena iz početka n. e. (mala bogomolja Hsiao-t’ang Shana). Tri ili četiri zidane pagode idu do u VI <em>st.</em> Tek od VIII <em>st.</em> češće su zidane pagode (dinastija T’ang), a od XI <em>st.</em> drvene dvorane (Liao ili Sung). Poznavanje starijih razdoblja temelji se na pisanim izvorima ili — osobito iz razdoblja Han — na graviranim ili naslikanim prikazima i modelima građevina.<br /> KRONOLOGIJA KINESKIH DINASTIJA<br /> OD NAJRANIJIH VREMENA DO DINASTIJE CHOU (od ← II milenija do ← 249). <strong>Od prethistorije do din. Shang-Yin. </strong>Istraživanja u provinciji Honan kraj grada Anyanga, posljednje metropole dinastije Shang-Yin (← 1350 do ← 1122), otkrila su kulturu određenih karakteristika koje će se održati i u slijedećim razdobljima. Tragovi arhitekture Shang preci su tradicionalnoga kin. stila. Otkriveni su ostaci kraljevske palače i plemićkih i radničkih četvrti. Zidovi su bili od nabijene zemlje, a kod zdanja viših klasa upotrebljavale se obojene drvene grede s brončanim završecima i spojevima. Pronađene su također platforme od kamena na kojima su stajala drvena zdanja, te kamene baze drvenih stupaca. U dubokim kvadratičnim kraljevskim grobovima nađeno je brončano i keramičko posuđe, zlato, jantar i svila. O nastambama prije razdoblja Anyanga postoje različiti izvori. Kasna literatura Chou govori o ljudima koji su živjeli u »jazbinama i gnijezdima«, no posljednja otkrića nastamba u dolini Hwang Hoa pokazuju razvijeniji tip tlocrta s ognjištem u centru i s ožbukanim zidovima. Ona pripadaju, prema stilu lončarije, sredini ← II tisućljeća. »Jazbine« se po svoj prilici nisu mnogo razlikovale od današnjih nastamba primitivnih stanovnika spilja u sjev. Kini, a »gnijezda« su vjerojatno građevine od lagana materijala nad zemljom, povišena zbog zaštite od životinja i vode. Slične nastambe postoje i danas u tropskoj juž. Kini.<br /> <strong>Dinastija Chou. </strong>Dinastiju Shang-Yin srušila su plemena pod vodstvom Wu-Wanga, koji je postao prvi vladar dinastije Chou. Anyang je bio razoren. Osvajači ubrzo preuzimaju zakone, ceremonije, nauku i umjetnost kulturnijih stanovnika porječja Hwang Hoa. Izuzevši nova arheol. iskapanja koja su otkrila tragove gradskih bedema i kamenih platforma, arhitektura dinastije Chou poznata je samo po pisanim izvorima. Palača, koja se pripisuje vladaru Hsüanu (← 827 do ← 781), čini se da je imala impresivne dimenzije. Bila je smještena u centru, formirajući kvadrat u kvadratu grada, a oko nje su bili ključni objekti državne uprave. Sredinom razdoblja Chou arhitektonski su oblici i ornament već definirani u stilske redove, te otada postoji kanon za mnoge arhitektonske elemente kao što su stupci, Stubišta, vrata, prozor i različite dvorane; njihova je boja bila utvrđena prema društvenoj hijerarhiji. Ipak još ne postoji naglašena aksijalnost grada Ch’ang-ana, kasnije metropole din. Chou. U ovom je razdoblju arhitektonski razvoj slijedio rascjep feudalnog sistema i bio usporen lokalnim tradicijama i suprotnostima. Nakon raspada u manje države, ratnička je državica Ch’in apsorbirala slabije susjede i zbacila (← 249) posljednjeg vladara din. Chou.<br /> OD VLADARA CHTN DO »ŠEST DINASTIJA« (← 221 — 589).<br /> <strong>Dinastije Ch’in, Han i »Tri carstva«. </strong>Nakon pobjede snažnijih zapadnjaka nastupa period konsolidacije i reforma (← 221 do ← 206), koji je postavio temelje kin. ekonomiji i administrativnoj organizaciji slijedećih stoljeća. »Prvi car« Shih Huang-Ti uspio je iz različnih lokalnih arhitektonskih dostignuća stvoriti jedinstveni »carski stil«. Izgradio je veličanstvenu palaču O-pang (A-fang), no gigantski kompleks građevina oko nje nije bio nikada dovršen i srušen je padom dinastije. »Prvi car« ostao je u predaji kao velik graditelj naročito zato što je izgradio sistem komunikacija, kanalizaciju i vojničke drumove, a pojedinačne fortifikacije povezao u »Veliki zid«. Shih Huang-Tijevu viziju slavne Kine ostvarila je slijedeća dinastija, Han. Premda se ta dinastija, nakon skupoga građanskog rata, morala prikloniti relativnoj štednji, ostalo je uvjerenje da je reprezentativna arhitektura potreban znamen vlasti. Naročito je bila intenzivna građevna djelatnost za cara Wu-tija (← 157 do ← 87); njegovu grobnicu (i grob njegova generala Ho-Ch’ü-pinga) obilježuju »barbarski«, azij. oblici masivnih kamenih figura oko 16 <em>m</em> visine, koje su prvobitno bile postavljene u parovima kao straža u pravcu »duhovnog puta« kod približavanja grobnici. Uzurpator Wang Mang, u interregnumu (9—23) koji je zamijenio uzdrmani režim zap. Hana, smatrao je također arhitekturu najvažnijim znamenom vlasti. Građanski je rat uništio mnoge ljepote grada Ch’ang-ana; nakon rata nastojala je ist. dinastija Han reproducirati sve bivše arhitektonske oblike u novoj prijestolnici Loyangu (pokrajina Honan). Loyang je — prema zapisanoj tradiciji — bio mnogo pravilniji od Ch’ang-ana. Centar je zauzimala carska palača smještena u velikom parku, a ostale važne državne zgrade bile su grupirane oko aksijalno povučenih širokih ulica. Dimenzije »Dvorane za audijencije« i »Dvorane carstva« bile su gigantske i u usporedbi s današnjim Pekingom. Građevine dinastije Han donekle predočuje grobni pokrov s prikazom monumentalnih dveri i plitki rez na kamenu grobnice u Hsiao-t’ang-shanu (pokrajina Chihli). Izvori govore o raskošnoj dekoraciji, skupocjenim materijalima, skulpturi i slikama koje su se stapale s arhitekturom, o zlatnim dovratnicima, brončanim krovnim crepovima i završecima streha, nizovima zidnih slika s temama Konfucijeva naučanja i taoističkih priča, sve u žarkim bojama i s raskošnim ornamentima. Jedno stoljeće pošto je Wu-ti izgradio prvi carski Min Tang (vladarska dvorana neodređene forme i funkcije), u Shantungu je god. 4 uzurpator Wang Mang podigao još pretenciozniju građevinu koja je izgorjela, a god. 59 ponovno je izgrađen Ming Tang slična oblika, čiji je opis sačuvan.<br /> Za ist. dinastije Han prodire u Kinu budizam. Naziv »ssu«, koji se ranije upotrebljavao za upravne zgrade, upotrebljava se sada za budističke hramove ili za naselja redovnika, vjerojatno radi sličnosti jednih i drugih građevina, ili zato što je prve hramove podizala država. Opis iz god. 190 ukazuje na postojanje pravoga budističkog stila: graditelj <em>Chai Jung</em> iz provincije Kiangsu »podigao je budistički hram... sa 9 brončanih ploča u obliku diska nad dvokatnim paviljonom. Natkrivene galerije mogle su primiti oko 3000 ljudi.« Ovdje se radi o jezgri kasnije kin. pagode, bliže indij. stūpi samo po svojoj završnoj motki na koju su vertikalno nanizani simbolični kišobrani koji se smanjuju prema vrhu.<br /> Graditelji razdoblja Han poznavali su i lûk, ali su se njime služili samo kod utilitarnih gradnja. Grobne komore s lukovima od opeke postoje posvuda, od Mandžurije do Indokine. U grobovima su nađene glinene figurine i model kuće za stanovanje te se po njima može pratiti način života razdoblja Han. Kin. kuća izgrađuje se na povišenoj platformi zbog zaštite od vlage. Zidovi su kod naprednog stupnja gradnje od pocakljene opeke i šuplji; time se postiže ušteda materijala te toplinska i zvučna izolacija. Prozori i vrata obloženi su ljušturama školjka, koje omogućuju transparentnost i prigušenu rasvjetu; staklo je rijetko, pa ga obično zamjenjuje rižin papir. Kin. porodična kuća širi se horizontalno; ponavljaju se slične građevne jedinice koje se grupiraju oko unutarnjih dvorišta. Važniji dijelovi kuće poredani su redovito uz osovinu sjever-jug, a ostali manje važni objekti smješteni su periferno.<br /> Kuća pripada porodici, a ne individualnom vlasniku. Pojedince veže kult predaka, kojemu je posvećena najvažnija prostorija. Glavno dvorište pretvara se u vrt. Tipičan kin. »vrt za šetanje« dočarava vizuelnu prostornost varijacijom oblika. Krivudavi putovi s gustim nasadima pobuđuju iznenađenje na svakom koraku. Za svaki grm ili cvijet postoji nekoliko mogućnosti promatranja, a tako i za žabnjak, basen, egzotično drvo, klupu ili skulpturu. Mali zakloni i sjedala, luk mosta preko potočića ili ribnjaka, kamenjare, minijaturni brežuljci — sve to dočarava intimnost ambijenta. Čitav sklop nastamba s vrtom okružen je zidom, koji je prekinut samo kod ulaznih vrata. Direktan pogled u unutrašjnost nije moguć. Pogled priječi »stijena duha«; ona zadržava zle duhove koji se mogu kretati samo u ravnom pravcu. Glava obitelji živi u juž. traktu. Prilazi mu se rampom ili stubištem, što podsjeća na drevnu praksu građenja nad močvarama rijeke Hwang Ho. Kosi krov nose drveni stupci nezavisno od zidova, što je karakteristično za kin. način gradnje. Takav se krov nalazi posvuda: na građanskim kućama, palačama i sakralnim građevinama. Rubovi krova krcati su ornamentiranim krestama, a uglovi se završavaju fantastičnim zmajevima i drugim grotesknim figurama. Greben krova također je ukrašen zmajevima, feniksima i groteskama, da bi se prekinule duge linije i da bi se građevina »očuvala od zlog duha«. Oblik krova uvjetovan je klimom. Kiše su utjecale na izgradnju daleko izbočenoga krova u više stepena. Njegovi uzvijeni grebeni na rubovima streha paraliziraju dojam težine i mase i dopuštaju više svjetla. Izbočen krov otklanja ljeti vrućinu, štiti fine i krhke zidove i odvodi kišnicu daleko od kuće. Postavljanjem krovova, jednog iznad drugog, postizava se dojam horizontalnosti i kod znatnih visina. Krovni skelet formiran je od bambusovine, vezane drvenim klinovima. Lakoća, čvrstoća i elastičnost bambusovine utjecali su na sistem krovne konstrukcije, posve različite od evropske. Unutrašnjost kuće je prostrana. Grede što nose stropnu konstrukciju živo su obojene i lakirane.<br /> Razdoblje Han vrijeme je političke i kreativne snage, koja je crpla pobude iz prošlosti, a bila je obogaćena i kontaktima izvan »Carstva Sredine«. Kin. se svila otpremala u Rim, a kin. su palače bile pune lijepih predmeta iz udaljenih krajeva i domaćih ukrasnih predmeta od bronce, jadeita, laka i keramike. Tekst Budhina učenja preveden je god. 190 iz sanskrta na kin. jezik.<br /> <strong>Razdoblje »Šest dinastija«. </strong>U poč. IV <em>st.</em> budizam je prevladavao u metropoli ist. Ch’ina, u Loyangu. Konstrukcije građevina postaju manjih razmjera; uz kaligrafiju, poeziju i muziku, slikarstvo postaje vodeća grana umjetnosti. Budistička arhitektura brzo se proširila. Kultu Budhe služila su 42 hrama-pagode s bibliotekama budističke literature. Dva stoljeća kasnije budisti su vladali u 500 hramova oko Loyanga. Kao što je najznačajniji objekt indij. budizma stupa, tako kod kin. sakralnih građevina dominira tip pagode. Funkcija pagode nije posve objašnjena. Možda ju je stvorila slična pobuda kao u Indiji — kult čuvanja relikvija. Kinezi su, vjerojatno, htjeli da žarište hrama bude toranj od nekoliko katova, pa su u tu svrhu adaptirali svoj poznati drveni »lou« (toranj s drvenim skeletom) koji je još od vremena dinastije Han služio kao vidikovac. Širenje budizma može se grubo mjeriti brojem katova na pagodama. U IV <em>st.</em> imaju 3 kata. Wu-ti, vladar dinastije Liang (502—49), podigao je više peterokatnih pagoda. Izgradio je i veličanstveni budistički centar Tung-t’ai-ssu sa 6 velikih i 10 sporednih dvorana i dvije trokatne kule (»t’ai«) na istoku i zapadu. Tu je već postojala deveterokatna pagoda. God. 535 mnogi su od ovih objekata bili uništeni, a program obnove postavio je u centru dvanaesterokatnu pagodu. Najveće pagode grade se u državi sjev. Wei. Tadašnji su tatarski nomadi bili osobito aktivni graditelji u sjev. i zap. Kini. God. 467 tatarski poglavar podigao je u svom glavnom gradu Ta-t’ung-fuu sedmerokatnu pagodu za hram Yung-ning-ssu Kad je glavnim gradom opet postao Loyang, a država Wei dosegla velik procvat, svi su vladari sudjelovali kod izgradnje novog carskog Yung-ning-ssua gradeći pagode sa još više katova. Karakterističan oblik grede tih pagoda (preokrenuto »V«) nalazi se kasnije u jap. pagodama iz VII <em>st.</em> — Kvadratična, mnogokatna pagoda nije jedini oblik pagode »Šest dinastija«. Sačuvano je u sjev. Kini nekoliko različitih zdanja od opeke iz VI <em>st.</em> Najranija pagoda (oko 520) pripada Sung-yüeh-ssuu na planini Sung (Honan). Njen je oblik jedinstven i predstavlja vjernu reprodukciju suvremenog indij. stila Gupta: dvanaesterokutni tlocrt s jednostavnim podnožjem, zatim posebno istaknuti prvi kat sa stupcima na uglovima i slijed od 15 katova konzolnih streha koje se smanjuju u elegantnoj krivulji, ukrašene skulpturalnim detaljima indij. obilježja. Složeniji primjer sačuvan je u Ling-yen-ssuu; grobna pagoda Fa-Tinga, koja ima dva reda streha s konzolama. Nedavno je otkrivena u hodočasničkom Fo-kuang-ssu (Shansi) pagoda sa dva heksagonalna kata; donji je jednostavan i ima samo ulazna vrata nadsvođena lukom, a gornji kat ima lukove na sploštenim stupcima (indij. utjecaj). Problem smještaja velikih pagoda našao je rješenje u planu objekata hrama za »Šest dinastija« na taj način, što je toranj, kao primarni centar kulta, postavljen izolirano u osi dvorišta. Uzori za ovu kompoziciju mogu se naći u oazama-gradovima kin. Turkestana. — Juž. od Velikog zida započelo je 414 bušenje pećina u Yün-kangu; one su se ispunjavale skulpturama koje su imitacija indijskih. Izrađivali su ih majstori iz turkestanskih oaza, koji nisu poznavali indij. originale te su radili prema formulama. Veliki Budha, visok preko 10 <em>m,</em> okružen je mnoštvom malih Budha u dubokom i plitkom reljefu. Postepeno se u to doba javljaju kin. karakteristike: u plastici kose oči i kin. ruho, a u arhitekturi crijep nadomještava indij. potkovasti luk oblika caitya.<br /> DRUGO CARSKO RAZDOBLJE: DINASTIJE SUI I T’ANG (589—906). Kad je Kina ponovno ujedinjena pod din. Sui, javlja se pojačana težnja za arhitektonskim stvaranjem. Razmjeri i volumeni znatno se povećavaju u novom Ch’ang-anu, kako kod novih palača tako i kod restauriranih ili novih budističkih hramova. Tradicionalne forme obogaćuju se novom tehnikom i zrelijim estetskim principima. Za din. Sui cijeni se znanje i sposobnost graditelja više nego ranije. <em>Yang-Su,</em> čuveni konstruktor velikih džunka, upravljao je gradnjama novog Loyanga. <em>Yü-wēn k’ai,</em> inženjer hidrauličkih naprava, bio je i arhitekt. <em>Ho T</em>’<em>iao, </em>vrlo cijenjen vojni inženjer, konstruirao je mauzolej za caricu-udovu, a za ofenzivu armije u Koreji improvizirao je most preko rijeke Yalu i taborište koje se moglo za kratko vrijeme demontirati. <em>Yen Pi,</em> otac čuvenih slikara Yen Li-tea i Yen Li-pena, izgradio je palaču-zabavište; osim toga bilo mu je povjereno da restaurira Veliki zid i da prokopa kanal za olakšanje transporta na korejski front.<br /> Dinastija T’ang nastavila je i upotpunila građevnu djelatnost dinastije Sui. Potkraj VII <em>st.,</em> za uzurpacije carice Wu, arhitektura je ponovno služila veličanstvenim eksperimentima. Poslije građanskog rata, sredinom VIII <em>st.,</em> došlo je do novog uspona dinastije T’ang. Proskripcija budizma 845 srušila je mnoga vrijedna djela sakralne arhitekture, ali je potakla veliki građevni program. Novi Ch’ang-an, što ga je osnovala dinastija Sui a preuzela dinastija T’ang, okružen je visokim bedemima. Šetališta i ulice projektirani su simetrično. Sjeveroist., neposredno uzgradske zidine, postojao je »zabranjeni grad«, carska rezidencija Ta-ming. Svaka palača sastavljena je od tri velike dvorane u osi, što se može usporediti s današnjom shemom Pekinga. Dimenzije se mogu razabrati prema dvorani Chien-yüan-tien u Loyangu (dovršena 665) s površinom 115×58 <em>m</em> i s visinom od 40 <em>m.</em> Za vrijeme dinastije Sui i u početku razdoblja T’ang javlja se u kompoziciji hrama dvostruka pagoda, ali za opadanja budizma opet se gradi samo jednostruka, posve slobodno izvan osi kompozicije ili iza velike dvorane s Budhom. Omiljena građevina razdoblja T’ang bio je »ko« (višekatni paviljon), niži i masivniji od pagode, proširen prema gore; on je glavni objekt u osi hrama, ili kao dvostruki objekt u ravnoteži oko osi kompozicije. Carica Wu izgradila je u Loyangu 688 Ming Tang, o kojemu postoji detaljan opis. Iz istog vremena je »Nebeska dvorana«, velik peterokatni prostor za golem kip Budhe. Bili su poznati uređaji za grijanje i hlađenje prostorija; tako je Ming Huang hladio svoj ljetni paviljon umjetnom kišom, a posjedovao je i mramorni tepidarij s velikim basenom po kojemu su mogli ploviti čamci.<br /> Pagoda razdoblja T’ang, u cijelosti zidana, diže se na kvadratičnu tlocrtu kamenoga kubusa s grubom piramidalnom nadgradnjom koju kruni šiljasti toranj. Takav početni oblik ima nadgrobni spomenik na planini Sung (Honan), nad pepelom Dhyãnija, gospodara Fa-yüana (691). Razrađena verzija imitira u zidanom materijalu krov i crijep, vrata dobivaju šiljasti luk, a pokraj vrata stoje dva božanstva-čuvara. Ovakav je primjer Lai-shui-hsien (Hopei) iz 712 i na planini Fang (jugozap. od Pekinga) unutar čuvenoga starog samostana Yün-chü-ssu. Slijedeći je stupanj krunjenje kubusa serijom streha (obično sedam); konačno je visina od 16 streha postignuta u gigantskom Ta-li-fuu (Yunnan) vjerojatno iz IX <em>st.</em> Profinjene proporcije ima pagoda Hsiao-yen-t’a iz poč. VIII <em>st.</em> u Hsi-an-fuu (Shansi), sagrađena za samostan što ga je utemeljila još carica Wu kao spomen na svoga supruga. U toku vremena na gradnju pagoda sve je više utjecao način ranijega konstruiranja u drvu (u X <em>st.</em> dominiraju estetski standardi drva, bez obzira na materijal kojim se gradi). Poput Hsiao-yen-t’aa zidan je toranj pagode Hsiang-chi-ssu, juž. od Ch’ang-ana (potkraj VII <em>st.</em>). Najčuveniji je sačuvani spomenik u Ch’ang-anu pagoda Ta-yen-t’a u sklopu samostana Tz’u-ēn-ssu. Ona ima sedam odvojenih katova koji se postepeno sužavaju, tako da čitava građevina djeluje kao piramida. Zidove dijele vitki, plošni pilastri. Podignuta je 652, a obnovljena i povišena 701—705. Kronološki je teško odrediti dva nova faktora u daljnjem razvoju pagode razdoblja T’ang: poligonalan tlocrt i gotovo potpuna imitacija drva u ukrasu stijena. Čini se da je prijelazni stupanj grobna pagoda Hsüan-tsanga iz okoline Hsing-chiao-ssua, juž. od današnjega Hsi-an-fua (669, obnovljena 828). Bliža je već stilu Sung pagoda Lang-kung-t’a kod Shen-t’ung-ssua (Shantung); tradicionalni reljefni motivi dobivaju ovdje već baroknu razigranost. Oktogonalnog je tlocrta grobna pagoda Ching-ts’anga (746) u okolini Hui-shan-ssua na brdu Sung (Honan).<br /> Drvene skeletne građevine din. T’ang nisu brojne. Samo je jedan drveni objekt razdoblja T’ang sigurno datiran: glavna dvorana hrama Fo-kuang-ssua, Wu-t’ai Shan (iz sredine IX <em>st.</em>). Glavna dvorana Konfucijeva hrama u Cheng-tung-hsienu (Hopei) po svoj prilici pripada također razdoblju T’ang (ili Liao, koje se ugledalo u kasne spomenike dinastije T’ang). U Japanu je sačuvano oko 20 građevina s jakim utjecajem arhitekture T’ang, pa se i po njima može pratiti razvoj drvene arhitekture toga razdoblja; u toj fazi jap. historije postojala je izrazita težnja za imitiranjem kin. uzora.<br /> »PET DINASTIJA« I RAZDOBLJE SUNG (907—1279). Interregnum »pet dinastija« bio je suviše kratak i kaotičan, a da bi ostavio snažniji biljeg u historiji kin. arhitekture. Na naprednom i relativno mirnom jugu izgrađeno je mnogo objekata, a u srednjem obalnom području izgradili su prinčevi, skloni budizmu, brojne elegantne pagode koje su sačuvane. Kad je Kinu ponovno ujedinila dinastija Sung, prvi njen zadatak bila je obnova glavnoga grada Pien-chinga, sada K’ai-fēng-fu (Honan). Gradilište je već bilo okruženo ogradom, naslijeđenom od dinastije T’ang. Postepenim proširivanjem dosegnute su dimenzije slične Ch’ang-anu. Palača Sunga bila je građena po uzoru na palaču T’ang u Loyangu, a dimenzijama ju je vjerojatno i premašila. Graditelj <em>Yü-Hao</em> podigao je 989 u tradicionalnom obliku najčuveniji objekt Pien-chinga: oktogonalnu pagodu sa 11 katova (izgorjela 1037). Toranj joj je ponovno izgrađen 1072; tada ima samo 9 katova. Sto godina poslije <em>Yü-Haoa</em> radio je graditelj <em>Li Chiai,</em> čiji se rukopisi smatraju glavnim izvorom za studij arhitekture Sung. Zaštitnik umjetnika car Hui-tsung osnovao je akademiju umjetnosti; kad su upali barbari sa sjeverozapada, Hui-tsung je poginuo. Njegov nasljednik Kao-tsung prelazi na jug u Nanking, a mirovnim ugovorom mora prepustiti većinu sjev. provincija Tatarima, koji učine Peking svojom metropolom. Za »južne ere Sung« kin. je dvor u Hangchowu, gdje su nastala neka osobito profinjena umjetnička djela koja obilježuje nostalgija za slavnom prošlošću.<br /> Zidanih pagoda iz ovog razdoblja preostalo je oko 60. Od datiranih, 7 pagoda pripada vremenu »pet dinastija«, 14 jedanaestom stoljeću, 8 dvanaestom, a nijedna trinaestom. To je opadanje vjerojatno povezano s izmjenom religije. Budistička sekta Ch’an, kojoj su pripadali vladari od 1075, malo se služila pagodom. Po broju pagoda toga vremena na prvome je mjestu Chekiang sa 13, zatim Kiangsu sa 11, Honan (područje »sjeverne Sung« metropole) sa 9, Shantung i Szechwan sa po 5 pagoda. Gotovo sve su šesterokutnog ili osmerokutnog tlocrta; zidane su od opeke. Pagoda Hsing-lung-ssu u Yen-chouu (Shantung) (982 ili 1063) razlikuje se od prvobitnih mnogokatnih tipova dinastije T’ang uglavnom samo po tome, što je oktogonalnog a ne kvadratičnog tlocrta. Grobna pagoda Ling-yü na Fao Shanu (Honan), obnovljena 1094, slijedi opet staru kvadratičnu jednospratnu formulu, ali ima neobično istaknute i raskošne strešne grede, kao što ih ima već i ostatak velikog tornja Fang-t’a (977) u K’ai-feng-fuu (stari Fien-ching). Kasniji primjer pagode T’ieh-t’a u Kai-fēngu, poslije 1044, još više oponaša drvene konzolne strešne grede. Stijena heksagonalne pagode Fan-t’a i oktogonalne T’ieh-t’a obložene su glaziranim i ornamentiranim crijepom, koji zbog sitna formata djeluje kao kockasta šara. Vitke juž. pagode ne samo da imitiraju drvenu građu već dobivaju prave drvene roženice, koje na izbočenim strehama nose krov obložen crijepom. Postojale su i metalne pagode vrlo malenih dimenzija. Od takve pagode, Kan-lu-ssua u T’an-tu-hsienu (Kiang-su), sačuvana su samo donja dva kata i bogato ornamentirani podest. Slična joj je gotovo intaktna metalna pagoda u Chingchouu (Hupei) iz 1061. Treći je primjer u Chi-ningu (Shantung). U Hangchowu postoje tri kamene pagode, deveterokatne i veoma elegantne: »Bijela pagoda« i dvije pagode koje flankiraju terasu ispred Budhine dvorane Ling-yin-ssua (iz razdoblja »pet dinastija«). Posve je atipičan par pagoda u Ch’ūan-chowu (Fukien) građenih na lokalni način sa pet zdepastih katova posebne drvodjelske tradicije, kakve se jedino još nalaze, kao kopije, u Japanu.<br /> Objekti s drvenim skeletom: Lung-hsing-ssu u Chēng-ting-hsienu (zap. Hopei) samostan je sa tri velike dobro sačuvane dvorane. Osnovni plan je duguljasta pačetvorina, a u pozadini je dvorište. Posljednji objekt u osi je sada vrlo ruševni paviljon, podignut 971 za golem brončani kip Kuen-yina, koji još stoji. U dvorište u pozadini ulazi se između dva gotovo identična paviljona: sūtra-biblioteka na zapadu i Mi-lo (Maitreya) paviljon na istoku. Dalje je u osi kvadratični Mo-ni-tien (»Dvorana bisera«) iz 969, vjerojatno najstariji spomenik dinastije Sung, čiji su temelji postavljeni već 586. Velikih je razmjera, s masivnim podupiračem streha. Arhitekti dinastije Sung postigli su ravnotežu između vizuelnog doživljaja i građevne vještine te pravilnosti skeletne konstrukcije dvorana naročito u tome, što su iskoristili sve mogućnosti konstrukcije grednih nosača i razupora. Yü-hua-kung iz 1008, dvorana Yung-shou-ssua i Wenshu-tien (nedatiran) pripadaju nerazvijenoj fazi dinastije Sung. Zreloj fazi dinastije Sung pripadaju: glavna dvorana Pao shēng-ssua (1013) u Suchowu i dvije glavne hale »Hrama svete Majke« Shēng-mu-miao u T’ai-yüan-shienu (Shansi) (1023—32). »Kapela prvog praoca«, Ch’u-tsu-an na brdu Sung (Honan), iz 1125, predstavlja evoluciju stila. Primjer juž. stila Sung je glavna dvorana Sanch’ing-tien taoističkog Yüan-miao-kuana u Suchowu (1179). Japan je dostignuća arhitekture doba Sung primijenio u kasnijim svojim gradnjama.<br /> BARBARSKA CARSTVA (907—1368). <strong>Liao,Nű, Gh’in i </strong><strong>Yuan.</strong> Napadači sa sjevera, Tatari odnosno Mongoli, učili su od Kineza kako treba graditi. Pod Džingis Kanom 1234 učvrstili su se na sjeveru. Borba koja je trajala 45 godina protiv Yüana — tako su Kinezi nazivali Mongole — završila se zauzimanjem čitave Kine. Za Kublai Kana (1260—1294) Peking je proglašen zimskom rezidencijom, uz glavne gradove još iz dinastije Liao: Ta-t’ung-fu (Shansi) i K’ai-feng-fu (Honan). Barbari su ponovno podizali uz pomoć kin. graditelja i majstora-obrtnika ono što su prije rušili. Peking je bio kopija Hui-tsungove srušene palače Pienching.<br /> Budizam razdoblja Liao stvorio je jasno definiran tip zidane pagode oktogonalna tlocrta i čisto koncipirane baze, osi i tjemena, s nizom od obično 13 gusto poredanih krovova i vitkoga završetka. Od brojnih sjev. pagoda dinastije Liao, zbog mnogih restauracija, može se datirati samo 6 pagoda u Hopeiu i 17 u Mandžuriji. Najveća pagoda dinastije Liao je »Velika pagoda« u Taming-ch’engu u Jeholu. Grupa od 4 pagode kraj Chao-yanga u Ch’ing-chouu (Jehol) zadržala je kvadratičan tlocrt. Svih osam stranica pagode Yüan-t’ung-ssu, sjev. od Mukdena, imaju naizmjenice postavljene kipove Budhe i Bodhisattve. Neke mandžurske pagode preuzele su oblik zgrada dinastije Sung: dvije pagode Peichēna u Chin-hsienu (sredina XI <em>st.</em>), carska pagoda u Chin-hsienu (1050 ili 1060) kao i »Bijela pagoda« Liao-yanga (oko 1160). Stilski su povezana 4 spomenika teritorija dinastije Liao: »Bijela pagoda« u Ch’ing-chouu u Jeholu (XI ili poč. XII <em>st.</em>), dvije peterokatne Chow-chowu (Hopei), jedna od njih iz 1092, i trokatna pagoda u I-chowu. Detalji pagoda dinastije Liao slijede lijepu suvremenu drvenariju. Drvena pagoda dinastije Liao, peterokatna Fo-kung-ssu u Ying-hsienu (Shansi), potječe iz 1058. »Sjeverna pagoda« brda Fang (poč. XII <em>st.</em>) i neke druge pagode u Hopeiu imaju kupolu nad kojom je zidani spiralni završetak, te su slične tibetskim shortenima. Najosebujnija je pagoda Hua-t’a u Chēng-ting-hsienu (Hopei); njen je vrh nakrcan grotesknim skulpturama: stūpe koje počivaju na lavu ili slonu, karijatide, lavlje glave — vjerojatno reprodukcija nekoga indij. budističkog prototipa. Gotovo sve pagode dinastije Liao i Nü Ch’in su samostalne, u osi hrama, iza glavne dvorane, a katkada i u njenu pročelju. — Nekoliko pagoda dinastije Yüan pokazuje malo novoga. Južni je primjer pagoda »hram kralja Asoke« (A-yü-wang-ssu) kraj Ning-poa, obnovljena na temeljima ranijeg zdanja dinastije Sung. Sjeverni primjeri — dvije pagode u Pekingu iz poč. XIV <em>st.</em> — kopija su prototipa dinastije Liao sa mnogo krovova. Oblik tibetskoga shortena ima »Bijela pagoda« u Pekingu, izgrađena za Kublaja, koju je po tradiciji počeo 1090 graditi car Liao. — Drvene dvorane: dvije najstarije građevine dinastije Liao iz 984 pripadaju stilu starijega hrama Tu-lo-ssu u Chi-hsienu (Hopei). To su ulazne dveri Shan-mēn i trokatni paviljon Kuan-yin-ko, prekriven raskošnom kupolom nad kipom — kolosom Budhe. Oba objekta nastala su pod utjecajem stila T’ang. Bliža je stilu Sung velika dvorana hrama Fēng-kuo-ssu u I-hsienu (Fēng-t’ien u Mandžuriji) iz 1020. Ovaj je objekt izdužena oblika; u njemu je smješteno 7 kolosa Budhe u nizu. U Pao-ti-hsienu (Hopei) nalazi se drevni samostan Kuang-chi-ssu s glav. dvoranom iz razdoblja Liao: San-ta-shih-tien (1025). — Arhitektura Ch’in nije se uspjela osloboditi od nespretnosti prethodnog stila Liao: tri velike dvorane Ta-t’unga iz XII <em>st.</em> odaju stilsku nesigurnost i neoriginalnost. Pod utjecajem stila Sung izgrađena je glavna dvorana Ching-t’u-ssua u Ying-hsienu (Hopei; 1124) i dva mala dvokatna kioska Konfucijeva kulta u Cheefoou (Shantung). — Raskošne građevine razdoblja Yüan opisao je Marko Polo koji je posjetio u XIII <em>st.</em> kanovu palaču Pekinga i grad Hang-chow. Najsjajnija sačuvana građevina ovoga razdoblja (1270), dvokatna glavna dvorana taoističkog »Hrama sjevernog brežuljka« u Ch’u-yang-hsienu (Hopei), građena je pod utjecajem stila Sung. Grupa objekata Kuang-sheng-ssua u Chao-ch’ēng-hsienu (Shansi), obnovljena 1319, pokazuje napredak u konstrukciji transverzalnih podupora (»ang«), ali nema sljedbenika u Kini već u Japanu.<br /> DINASTIJE MING I CH’ING (1368—1912). Kin. jug je 1368 uspio srušiti vlast mongolskih zavojevača. Prvi glavni grad nove dinastije Ming (1368—1644) bio je Nanking; od 1403 postaje glavni grad Peking, tada pregrađen po planu, koji se održao do danas.<br /> Kin. grad ostvaruje se kao cjelina već od samog početka. Najprije se podižu gradske zidine, a zatim se postepeno izgrađuje prostor unutar zidina. Vladarske palače smještene su u centru, a bile su opkoljene zidom tako da su činile grad unutar grada. Nastambe plemića okružene vlastitim zidovima slijede u manjem razmjeru uređaj palača. Uokolo ovih kompleksa nastajale su ograđene nastambe i ostalih klasa. Gradska vrata i ulice formiraju čist, jasan raspored. Sistematičnost i pravilnost koncepcije grada Pekinga (dužinska os iznosi 7 milja) činila je da su ga mnogi narodi smatrali jednim od najboljih urbanističkih rješenja svijeta. Postojanje glavne osi grada izraženo je grebenima niza krovova velikih dvorana, postavljenih poprijeko na glavnu os. Ona je time zatvorena za cirkulaciju, ali je uvijek prezentna kao vizuelni element. Hramovima i palačama pristupa se iz dva ili tri dvorišta, a to daje svakome objektu bogatstvo i varijacije u vizurama, unatoč njihovoj pravilnosti i jednoličnosti osnovnih forma. Sve što se u Pekingu izgradilo za slijedeća 4 stoljeća premašili su objekti hrama Chih-hua-ssu, dovršenog oko 1444, s glavnom dvoranom Ju-lai-tien, koja pokazuje nova rješenja prostora. Novost pročelja predstavljaju lukovi nad tri ulaza gornjega kata.<br /> U nadsvođivanju postoji i dalje bojažljivost i konzervativizam, premda su u XVI <em>st.</em> izgrađene dvije velike dvorane hrama s bačvastim svodom: dvorana Schuang-t’a-ssua u Tai-Yüan-fuu i Wu-liang-tien u Suchowu. — Dekorativni elementi i njihove varijacije za dinastije Ming i Manchu veoma su bogati ali i tipizirani. Raskošno su skulptorski obrađeni svi završeci konstrukcija. Jednako su bogati pokrovi i pročelja pailua; to su slobodno stojeće dveri, neka vrsta slavoluka od drva ili kamena; obično stoje ispred neke građevine ili ulaza u naselje kao spomenici zaslužnim — živim i mrtvim — ljudima. Čini se da im pročelje potječe od ulaznih dveri indij. stūpe (torana), dok silueta gornjega dijela slijedi tipičnu liniju starokin. krova. Postoje pailui s bogatim reljefima, izvedeni na različite načine, prema vremenu i provinciji, do 40 <em>m</em> široki i 13 <em>m</em> visoki . Monumentalni pailui od bijela mramora poredani su u nizu od čitave milje ispred 13 grobnih hramova careva dinastije Ming sjev. od Pekinga. — God. 1912 srušena je dinastija Ch’ing, a Kina je proglašena republikom.<br /> DOBA REPUBLIKE. Nakon proglašenja Republike nov način života te političke i kulturne promjene približile su Kinu evr. i amer. orijentaciji. Peking (»Sjeverna metropola«) dobiva ime Peiping (»Grad sjevernih ravnica«), a glav. grad postaje Nanking. Novi građevni zahtjevi dovode do mnogih promjena, najviše uz morsku obalu i rijeke. U sjev. pravilno planiranim gradovima kao što su Peking i Sian (Changan, Si-king) sa starim širokim ulicama, nije bilo potrebno širenje granica grada. Peking uglavnom ostaje jednokatni grad sa starim rasterom, ali se stvaraju veliki pučki parkovi koji poput jezika ulaze iz periferije u grad. Gradske se zidine rijetko ruše, jer su po starom kin. urbanističkom principu samo gradske jezgre gusto naseljene; između tog starog dijela i gradskih zidina bilo je dovoljno prostora za nastanak modernoga grada. Tako je Nan-king mogao podnijeti porast stanovništva od 300.000 na 1,000.000, jer je bilo dovoljno mjesta za širenje modernoga grada unutar gradskih bedema. U velikim, suvremeno podijeljenim slobodnim plohama, grade se objekti prema modernim načelima. U te nove objekte prodire postepeno kin. tradicija, budući da se strani uzor nije mogao posve prilagoditi kin. načinu života. Opaža se organsko spajanje staroga s novim, naročito u prostornim rješenjima, ali i ona ostaju u granicama starih kin. uzora. Preduvjet za preobražaj starih uskih gradova bilo je planiranje modernih širokih ulica i prostranih trgova. Najprije je u Cantonu ostvaren radikalan sistem od 40 <em>km</em> novih ulica. U njima se grade visoki objekti i uklapaju u plan grada, tipičan za urbanizam prijelaza iz XIX u XX <em>st.</em> Kasnije postaju urbanistička rješenja kin. gradova sve suvremenija. Podižu se i posve novi dijelovi grada u naseljima izvan starih dijelova i stvaraju se gusto naseljena predgrađa, slična onima u Evropi i Americi; pri tom se ide samo za funkcionalnom i najjednostavnijom izvedbom, a još nema mogućnosti za obogaćenje u estetsko-likovnom smislu. Ključna luka Kine — Shanghai — višemilijunski grad kozmopolitskog karaktera, riješio je svoje nepovoljne urbanističke uvjete izgradnjom novoga modernog centra na površini od 5×5<em> km u</em> blizini ušća rijeke Hwang Pua u Yangtze, s novom modernom lukom te ostalim prometnim, javnim, kulturnim, upravnim i sportskim objektima za dva milijuna novih stanovnika. Taj novi urbanistički plan Shanghaia predstavlja povezivanje zapadnjačkog planiranja sa starokin. aksijalnošću, strogošću i prostornim odnosima objekata; pojedini od njih, naročito upravni, izgrađeni su u starokin. stilu, prilagođenom suvremenoj svrsi. Tradicija se sve više napušta kod projektiranja škola, instituta za naučna istraživanja, bolnica, sportskih i prometnih objekata, hotela, objekata za rekreaciju, komercijalnih i tvorničkih zgrada. To je razumljivo s obzirom na to da se kin. arhitekti XX <em>st.</em> odgajaju većinom u inozemstvu, često u USA, a u najnovije vrijeme i u SSSR.<strong><br /> </strong>U pojedinim provincijama izgrađuju se i novi tipovi gradova i sela. Po širokim horizontalnim grupacijama, objekti »paviljonskog« sistema tih novih aglomeracija ostaju u duhu starih kin. urbanističkih rješenja unatoč modernom »internacionalnom« karakteru pojedinih građevina. Novu grupu građevina — formalno ipak povezanu sa starim kultom predaka — čine spomenici i grobovi heroja i boraca Revolucije, naročito Sun-Yat-sena, utemeljitelja Republike (1867—1925). Zadatak čuvanja i obnavljanja hist. objekata imaju državna konzervatorska društva za zaštitu starih spomenika.<strong><br /> SKULPTURA.</strong> Kinezi nisu pridavali skulpturi jednaku važnost kao slikarstvu. Historici su već od razdoblja Han savjesno zapisivali imena slikara čija su djela odavna nestala, ali najranija kiparska djela — reljefi i plastika — ostala su sakrivena u grobovima a njihovi autori nepoznati. Prije budizma čini se da je jedina funkcija kin. skulpture bila da služi kultu mrtvih.<br /> ARHAJSKO RAZDOBLJE (od iskopina u Anyangu do dinastije T’ang, oko ← 1300 do 618). Sistematska arheološka iskapanja na mjestu Anyanga„ posljednje metropole (oko ← 1300 do ← 1028) dinastije Shang-Yin u provinciji Honan, otkrila su da je postojao pogrebni ceremonijal s ljudskim i životinjskim žrtvama; žive žrtve kasnije zamjenjuje sitna skulptura. Kipari razdoblja Shang-Yin prikazivali su ljudski lik shematski i u smanjenom mjerilu; ti su majstori bili vješti i u izradbi bareljefa. Kad su zavojevači Chou srušili nakon 300 godina postojanja Anyang, stoljećima nema skulpture u većim razmjerima. Iz kasnije faze bogate države Chou našla se brončana skulptura, prikazi realnih i bajoslovnih životinja i ljudskih likova. Nađene su i drvene figure u blizini Ch’ang-sha uz obalu rijeke Siang. One pripadaju tipu likova »ming-ch’i«, koji predstavljaju realne životinje, ljude, kućne predmete i dragocjenosti namijenjene za zagrobni život. Ljudski su likovi vitki i cilindrični, glave s »arhajskim smiješkom« neproporcionalno velike, vrat produžen s rudimentima ramena i ruku. Taj je tip izmijenjen kod obojenih keramičkih grobnih figura razdoblja Han. Majstori toga vremena nastoje u plastici prikazati bitne karakteristike volumena i ne zadržavaju se na detaljima. Ideju o velikoj Kini ostvaruje dinastija Han, naročito za vladara Wu Ti koji je proširio granice na jug i istok i kolonizirao Koreju. Grob jednog od njegovih vojskovođa, Ho-Ch’ü-pinga, u Shansiju, zanimljiva je kombinacija kin. i istočno-azij. oblika. Na prilaznom putu do groba smješteni su u niše čuvari, poput sfinga i bajoslovnih bića Egipta i Asirije (sačuvan je kameni konj koji gazi ratnika). Forme su teške i masivne, a to se ne podudara s inače otmjenim i skladnim kin. ostvarenjima. Izrazitiji su kin. po formi i ukrasu stupovi groba Shena (upravitelja Tongkinga). Tu se pojavljuje ornament »t’ao-t’ieh« s brončanih maska iz dinastije Shang-Yin, porijeklom iz legendarnoga vremena Hsija (savinute obrve poput rogova, širom otvorene oči, nos i samo gornja usna). U grobovima dinastije Han (Shantung) nađene su brojne klesane kamene ploče koje su možda ukrašavale palače i hramove. One se ne mogu smatrati pravom skulpturom, jer su najprije urezivane konture, a zatim su obrađene u plitkom reljefu, te su zbog svoga linearnoga karaktera više prenošenje slikarstva u kamen ili gravura negoli kiparstvo. Spomenik Wu Liang T’zua (II <em>st.</em> /Shantung/) sadrži takve plitke reljefne prikaze osoba iz prošlosti i bogova koji personificiraju prirodne sile. Drugi je značajni primjer ploča iz Shantunga s brda »Dvorane štovanja sinova«.<strong><br /> </strong>Kin. se skulptura razvila kad se budizam učvrstio u zemlji u IV <em>st.</em> Obradba istih budističkih tema kao u Indiji dovela je do djelomičnog prihvaćanja indij. stila skulpture (osobito u metropoli sjev. Weia, u Ta-t’ungu), do naglašavanja vitkosti oblika, pa i do helenističkih utjecaja. Ti utjecaji dolaze u Kinu preko Turkestana, gdje su indoskitski zavojevači do III <em>st.</em> radili na način koji je bio pod utjecajem umjetnosti Gandhara. Prvi stupanj tih utjecaja označuju goleme figure Budhe i njegovih reinkarnacija, urezane u pećinama na putu kojim je budizam prodirao prema istoku. U provinciji Shansi, juž. od Velikog zida, za dinastije Wei počeli su klesati skulpture u pećine u Yün-kangu kraj Ta-t’unga. No u razdoblju Wei postojale su i male brončane i glinene figure Budhe i manjih božanstava, a radili su ih umjetnici koji nisu poznavali indij. originale. Kad su Tatari u Kini počeli slijediti domaće uzore i pisana pravila, stvarali su najprije djela bez profinjene indij. forme i kin. spiritualne snage. Kasnije stele i ploče s plitkim reljefom u donjim i visokim reljefom u gornjim zonama odaju monumentalnu ozbiljnost spojenu s tehničkom vještinom i raskošnim detaljem. Bareljefi u Yün-kangu (453—515) još su veliki jednostavni simboli ideja s licima i draperijom prema ustaljenoj formuli. Postepeno ulaze u skulpturu kin. karakteristike: oči postaju kosije, a kin. ruho s plošnim naborima pokriva veći dio tijela i upotrebljava se mjesto indij. »dhotija«. Sredinom V <em>st.</em> metropolom postaje Lo-yang, a spilje Lung-mēna počinju se ukrašavati skulpturama božanstava budističke vjere. Za dinastije Sui (589—618) kiparstvo daje djela koja čine prijelaz od hladne i konvencionalne skulpture dinastije Wei prema potpuno zreloj umjetnosti T’ang. Nastaju radovi u spiljama (Shantung), nastavlja se tradicija animalističke skulpture (sačuvano nekoliko izvanrednih primjera monumentalnih himera). Likovi Budhe i svetaca, rađeni u mramoru, kamenu i bronci, postaju sve življi. Grupa sa žrtvenika (VI <em>st.</em>) od ljevene bronce (Muzej u Bostonu) ukazuje na razvoj umjetničkog izraza kad se duh sve više prožimao budizmom.<br /> ZLATNO DOBA I KASNIJA RAZDOBLJA (T’ang: 618—906; Sung: 960—1279; Ming: 1368—1644). Evolucija arhajskih oblika u klasični klimaks dešava se u početku razdoblja T’ang. Postepeno se odbacuje ikonografska ukočenost i pojavljuju se slobodnije koncepcije. Prvi dio toga doba,VII <em>st.,</em> označuje cvat grčko-indij. stila kao rezultat velikih kin. vojnih osvajanja, diplomatskih veza i hodočašća u Turkestan. Najbolji je primjer za taj smjer statua Bishamona, heroja Turkestana, kin. rad iz VII ili VIII <em>st.</em> (sada u Kiyowogo-Kōkuji hramu u Kyōtu). Kin. nadarenost za stilizaciju pokazuje potpunu transformaciju indijskog u kineski plastični izraz u umjetnosti spilja Lung-mēna. U Lung-mēnu je Budha prikazan kao kolos visok oko 25 <em>m,</em> uklesan u čvrstoj stijeni (672—75), sa sedam Budha Prošlosti u reljefu aureole. Bočno su smještene figure Bodhisattva i redovnika, a u dnu snažni čuvari. Tu se osjeća snaga zrele umjetnosti, mistično oduševljenje, ozbiljnost i brutalna snaga. U komparaciji sa skulpturom iz arhajskoga razdoblja na istome mjestu pokazuje se ipak pojačani utjecaj helenizma: unatoč frontalnoj simetriji i svečanom držanju osjeća se ispod nabora odjeće živo tijelo, a modelacija je okrugla i rađena jednostavno u velikom planu. Težnja razdoblja T’ang za moći odrazuje se u punoći oblika i jedrini volumena jahača grobnice cara T’ai Tsunga. Realizam u prikazu životinja naslijeđen je od Sasanida preko Turkestana; javlja se i sve snažnija težnja prikazivanja scena borbe: jahači, ratnici, stražari grobova (lokapāle). Način na koji je naglašena muskulatura i napuštanje stilizacije pokazuje i ovdje, da je Kina bila otvorena stranim utjecajima. Serije najljepših skulptura toga vremena nalaze se u spiljama T’ien-lung Shana (Shansi). Više nego drugdje osjećaju se ovdje zapadnjački utjecaji; tkanine dopuštaju da se naziru vitka tijela, modelacija ide za izrazom ljupkosti te se približava djelima indij. stila Gupta. Umjetnici razdoblja T’ang bili su izvrsni keramičari. U grobovima je nađeno mnogo figurina finih proporcija, s naglašenim osjećajem za plastičnost i pokret; među njima se ističu serije životinjskih statueta. Konji su bili osobito često obrađivani u ovoj ratničkoj epohi: bogato osedlani i pokriveni iskićenim pokrivačima, često su prikazivani u galopu s jahačem. Ljudski likovi (svećenici, ratnici, glumci i dr.) dani su vjerno kao pojave dnevnog života. Remek-djela ove umjetnosti su ženske figurine, pune nježne ljupkosti, tako da ih uspoređuju s Tanagra-figurama. Mnoge od ovih statua polihromirane su ili glazirane.<br /> U kasnijim razdobljima skulptura postaje rjeđa i manje cijenjena u odnosu na sve popularniju umjetnost slikarstva. Osim nekoliko drvenih statua, razdoblje Sung obilježeno je naglim padom skulptorske kvalitete; kipari su odlutali u bezbroj pitoresknih detalja (nakit) i mekoću draperija. Samo rijetke bronce razdoblja Ming posjeduju pravu skulptorsku vrijednost. Golemi prikazi životinja s prilaznog puta koji vodi do grobova careva dinastije Ming samo su nezgrapne imitacije djela razdoblja Sui i T’ang. Daljnji razvoj kin. plastike označuje recipiranje uzora tradicionalne plastike, a u drugoj pol. XIX <em>st.</em> javljaju se utjecaji tadašnje evr. skulpture u okvirima staroga kin. načina.<br /> <strong>SLIKARSTVO</strong>. Najstarije kin. pismo ima piktografski karakter, tj. sastoji se od shematiziranih sličica koje označuju same naslikane predmete ili stanovite pojmove. — Iako s vremenom konvencionalizirano, ono nije nikad izgubilo osnovni piktografski karakter, a kaligafija postaje jednim od najplemenitijih umijeća. Kin. slikar klasičnog doba istovremeno je pjesnik i filozof. Služi se istim materijalom kao i kaligraf: kin. crnilom (tušem) i posebno prepariranom svilom ili papirom. Kist se ne drži u ruci kao pero, već okomito; pokret se izvodi iz ručnog zgloba kod izvođenja detalja, a čitavom rukom iz ramena kod širih poteza. Slike se općenito ne mogu pregledati na jedan pogled, već se »čitaju« postepeno poput rukopisa. Nisu ovješene trajno o zid, nego se čuvaju smotane kao svici i prezentiraju u posebnim prilikama. Prema načinu odmatanja svitka slika dobiva naziv makimono (emakimono; svitak se odmata horizontalno po svojoj dužini) i kakemono (vertikalni svitak); nazivi su japanski, no primjenjuju se općenito za istočnoazij. slikarstvo. Uz ova dva glavna oblika postojali su albumi, oslikane zastave i zidne slike.<br /> Ranije kin. zidne slike izvodile su se po indij. i centralnoazij. uzorima, ali već od razdoblja Han postoji i nacionalna tradicija. Premda zidno slikarstvo u palačama dinastije Han nije sačuvano, o njemu se mogu steći predodžbe prema grobnim pločama s plitkim reljefima, za koje se smatra da su kopije zidnih slika (npr. dinamični pokreti silueta kod tzv. Wu Lian T’zu-motiva iz II <em>st.</em> /Shantung/), a gotovo identičan opis motiva daje i poezija tog vremena. Slikani svici iz razdoblja Han još ne postoje, ali hist. zapisi svjedoče, da je slikarstvo već tada imalo široku primjenu: uz animalističke motive izlagani su portreti istaknutih ličnosti, ukrašavani stupci, grede i stijene palača, a sačuvana djela u laku i keramici (opeke u Bostonu i Londonu) svjedoče o vještini vođenja kista. Polulegendarni <em>Chang Hēgn </em>(87—139) slikao je priviđenja i demone, smatrajući da je realne objekte teško predočiti i da je područje irealnoga svijeta neizmjerno vrelo inspiracije. <em>Ku K</em>’<em>ai-chih</em> (oko 345 — oko 406) prvi je slikar o kojemu postoje stvarni podaci. Živio je u vrijeme prodora budizma u Kinu, što odaju motivi njegovih slika. Naslikao je dva najstarija dosad poznata kin. svitka na svili »Savjeti carske odgojiteljice« (sačuvana kopija iz razdoblja T’ang; London, British Mus.) i »Nimfe rijeke Lo« (kopija iz XII <em>st.,</em> Washington, Freer Coll.). Oba ova djela odlikuju se istančanim, prozirnim i fino nijansiranim koloritom te lakim i sigurnim crtežom. S razdobljem <em>Ku K’ai-chicha</em> započinje u Kini procvat estetskih teorija i kritike; ta se aktivnost stoljećima kultivira produbljenim analizama, literarnim istraživanjima, klasifikacijama u kategorije i filozofiranjem. <em>Hsieh Ho</em> (oko 500), slikar i teoretičar u Nankingu, formulirao je »Šest principa slikarstva« i postavio osnovna načela kin. kritike. Smatrao je da se kreativnost može postići kopiranjem starih majstora.<br /> Za razdoblja T’ang stopila se već izgrađena kin. tradicija s budističkim duhom; on inspirira kin. umjetnost na izražavanje unutarnjeg intenziteta života, a ne vizuelnih pojava prirode. No budističko naučavanje o univerzalnom jedinstvu svih živih oblika postavilo je temelje školama slikanja pejzaža. Najveći slikar pejzaža razdoblja T’ang je <em>Wang Wei</em> (698—759), predstavnik nacionalnoga kin. stila u vrijeme kad su se po spiljama i hramovima izvodile majestetične i hijeratske budističke zidne slike pod indij. i centralnoazij. utjecajima, naročito u »Spilji tisuću Budha« u Tun-huangu (VII — poč. XI <em>st.</em>). Čini se da je <em>Wang Wei</em> prvi uveo monohromno slikarstvo koje se odlikuje finim nijansiranjem i suptilnim odnosima volumena. Kinezi smatraju najvećim slikarom dinastije T’ang <em>Wu Tao-tzūa</em> (oko 680 — oko 740). Bio je portretist, slikar religioznih tema, bavio se dekoriranjem palača, a čini se da je prvi učinio pejzaž samostalnom slikarskom temom. Od njegovih radova nije ništa sačuvano, ali mu se prema predaji pripisuju dva pejzaža koji se čuvaju u Kyōtu. Izvori spominju velikog slikara <em>Yen Li-pēna </em>(umro 673), zaposlenog na dvoru Pai-Tsunga. Izradio portrete 18 velikih učenjaka i 13 careva, a radio je i nacrte za skulpturu. Slikari se sve više kreću u literarnim krugovima. Razdoblje T’ang ostalo je tokom stoljeća standard i uzor, doba klasike; radovi iz kasnijih perioda, koji su ropski slijedili monumentalna dostignuća ovog doba, smatrani su često produktima te poodmakle epohe. Od djela toga razdoblja sačuvano je tek nekoliko primjeraka.<br /> Za razdoblja Sung, u metropoli K’ai-fēng-fuu i kasnije u Hang-chowu (Chekiang), misticizam taoista i budista sekte Zen odvodi slikarstvo pejzaža u neku vrstu metafizičkog impresionizma; umjetnici nastoje izraziti raspoloženje koje u njima stvara priroda, a suvremena filozofija potiče ih da spoznaju nestalnost i da pokušaju prodrijeti iza realnog izgleda stvari u tajnu svemira. Taj »kozmički san« doveo ih je do komponiranja pejzaža s planinama i vodama (kin. naziv za pejzaž upravo i znači »planine i rijeke«), gdje oblici uronjeni u maglu daju dojam svijeta u rasplinjavanju. U nastojanju da prikažu nematerijalne predodžbe, slikari odbacuju naturalistički način koloriranja razdoblja T’ang i obrađuju pejzaže u monohromnim plohama, inzistirajući samo na vrijednosti tona. U obradbi ljudskog lika, kao i u oblicima životinja ili cvijeća, često kratka arabeskna linija, naznačena ublaženim potezom kista, sugerira prisutnost neke iščezle forme. Kompozicijski je slika sinteza svjetla, sjene i krivulje, a stabilizacija je postignuta vertikalama drveta i horizontalama mostova. Naročito majstorstvo dosežu slikari u ostvarivanju prostornih dubina pomoću gradacije tona od prednjeg plana s oštrim obrisima drveta do prozračnih izdanaka bregova u dnu slike. — Slikarstvo je toliko cijenjeno na dvoru, da se njime bave i vladari. Car <em>Hui Tsung</em> (1082—1135) slikar je i obnovitelj akademije slikarstva. Istaknuti su slikari razdoblja Sung: <em>Liang K’ai </em>(XIII <em>st.</em>) uz pejzaž slika vanredne portrete; <em>Ma <tab>Yüan</em> (radi oko 1190—1225) dvorski slikar i pejzažist; <em>Hsia Kuei </em>(1195—1224) slikar istančana ukusa, oslikavao napose male panoe i lepeze; <em>Fan K’uan</em> (oko 990—1030); <em>Mi Fei </em>(1051—1107); <em>Mu Ch’i</em> (XIII <em>st.</em>), slikar zamagljenih pejzaža, voća, životinja, ptica i cvijeća; <em>Li’T’ang</em> (oko 1100—1130); <em>Ch’en Jung</em> (radi 1235—55); <em>Ma Lin</em> (radi oko 1215—25), sin slikara <em>Ma Yüana,</em> slika konvencionalne pejzaže kod kojih su vidljivi prvi znaci dekadanse; <em>Ma Fēn</em> (potkraj XI <em>st.</em>);<em> Hsi-chin Chu-shih</em> (radi u XIII <em>st.</em>); <em>Lin T’ing-kuei</em> (radi 1160—80); Lu Hsin-chung (XIII <em>st</em>.) i dr.<em><br /> </em>Pod mongolskom dominacijom (dinastija Yüan, 1279—1368) neki se slikari povlače u samoću, daleko od velikih gradova, ali novi vladari štite i uzimaju u dvorsku službu nekoliko darovitih umjetnika. »Barbari« su davali prednost slikama lova i konja, u kojima je naglašena snaga a ne lirska tankoćutnost. Ipak ti slikari slijede lik. načela i tradiciju razdoblja Sung. <em>Chao <tab>Mēng-fu</em> (1254—1323), utjecajna ličnost na dvoru u Pekingu, stekao je ugled kao slikar konja i animalist. Njegov sin i unuk također su čuveni slikari konja i drugih životinja, pa se gotovo svaki svitak iz doba mongolske dinastije Yüan pripisuje toj obitelji. Chaova žena, <em>Kuan Tao-shēng</em> (1262—1319), slikarica šumaraka bambusa, jedna je od rijetkih žena koju kin. zapisi stavljaju visoko u red slikara. <em>Jēn Jen-fa </em>(XIV <em>st</em>.) također je slikar konja. Od onih, što su se sklonuli u samoću, značajan je tradicionalist <em>Ch’ien <tab>Hsüan </em>(XIII <em>st.</em>), slikar cvijeća i ptica. No najtipičniji su slikari juž. Kine toga vremena tzv. »Četiri majstora razdoblja Yüan«: <em>Huang Kung-wang</em> (1269—1354)» <em>Wang Mēng</em> (oko 1320—1385), <em>Ni <tab>Ts’<tab>an</em> (1301—1734) i <em>Wu <tab>Chēn</em> (1280 —1354). Oni osnivaju svoje slikarstvo na idealu umjetnosti dinastije Sung, ritma i jednostavnosti, ali iskušavaju i novu tehniku kista, služeći se više linijom nego tonom pri slikanju stijena, drveća, vode i brežuljaka. Mijenja se i koncepcija prostora; umjesto ranijih velikih visova, udaljene planine postaju manje.<br /> Za razdoblja Ming (1368—1644) umjetnici ostaju kod starih recepata; tipovi poteza kistom klasificirani su i studiraju se ozbiljnije od same prirode, radovi prema shematiziranim formulama postaju akademski, a dekorativnost se naglašava na štetu snage izraza. Nov je doprinos u obogaćenju boja, naročito kod rješavanja dekorativnih zadataka. Grupa »Chē« dvorskih slikara ugleda se u majstore dinastije Sung, <em>Ma Yüana</em> i <em>Hsia Kueia.</em> Originalniji je <em>Tai Chin</em> (radio oko 1430—50). <em>Shēn Chou</em> (1427—1509), iz literarne škole »Wu«, slijedio je majstore dinastije Yüan, osobito <em>Ni Ts’<tab>ana.</em> Čuveni su učenici <em>Shēn Ch’oua</em>: <em>T’ang <tab>Yin</em> (1470—1523) i <em>Wēn Chēng-ming </em>(1470—1559). U XVI <em>st.</em> poznati su <em>Tung Ch’i-ch’ang</em> (1555—1636) i <em>Cuh Tuan</em> (radi oko 1506—20), a <em>Ch’iu Ying</em> (radi 1522—60) obrađuje naročito motive dvorskih svečanosti i ceremonija.<br /> Slikari XVII i XVIII <em>st.</em> gotovo s naporom uklapaju u svoje slike brojne objekte i tako preopterećuju kompoziciju, ali u tehničkom pogledu dosežu vrhunac virtuoznosti. Iako je kopiranje veoma popularno, pojedini slikari razdoblja Ch’ing pokazuju spontanost koja svjedoči o daljnjem progresu u dugom razvoju tehnike kista: <em>Tao Chi</em>(radi 1660—1710), <em>Yün Shou-P’ing</em> (1633—1690) te »Četiri Wanga«: <em>Wang Shih-min </em>(1592—1680), <em>Wang Chien</em> (1598—1677), <em>Wang Hui </em>(1632—1717) i <em>Wang Yüan-ch’i</em> (1642—1715). Uvodi se i nova tehnika »slike bez kostiju« (površina je prekrivena tušem ili bojom bez linija ili kontura), čiji su glavni predstavnici spomenuti <em>Wang Hui</em> i <em>Chu Ta</em> (radi oko 1630—50). Slikari tih stoljeća uglavnom su formirali svoj izraz na tradicijama klasičnih majstora dinastija Sung i Yüan, pa su obrađivali i lovačke scene mongolskog razdoblja. Jedan od istaknutih slikara toga smjera na dvoru dinastije Manchu bio je <em>Giuseppe Castiglione</em> (1688—1766), tal. isusovac koji je primio kin. ime <em>Lang Shih-ning.</em> On je vješto stapao primjenu evr. perspektive i chia-roscura s kin. tehnikom slikanja na svili. Njegove slike predstavljaju dopunu onoga, što se u evr. rokokou pojavilo kao »chinoiserie«.<br /> U XIX <em>st.,</em> u vrtlogu političkih nemira (Opijumski rat, Kinesko-japanski rat, Bokserski ustanak), umjetnost zapada u dekadansu. Oko sredine XIX <em>st.</em> postaje Shanghai slikarski centar. Slikari <em>Chao Chi-Tsien</em> (1829—1884) i <em>Nu Chang-shi</em> (1846—1928) uglavnom se vraćaju na uzore iz XVII <em>st.</em> Među slikarima XX <em>st.</em> ističu se <em>Hsü Pei-hung </em>zvan <em>Ju Peon</em> (1895—1953) i studirao je u Parizu, a isticao se kao slikar životinja u tušu i akvarelu. Napose se bavio problemom svjetla, što ranije nije bila izrazita pojava u kin. slikarstvu. <em>Ch’i Pai-shi</em> (1863—1957) isprva je pod utjecajem tradicionalnoga slikarstva; kasnije radi ribe, ptice i cvijeće na način koji je srodan s izrazom Matissea i drugih evr. slikara. U doba građanskih ratova stradao je velik broj umjetničkih djela, a mnogo je umjetnina prešlo u evr. i amer. kolekcije. Suvremeno slikarstvo slijedi staru tradiciju u tematici i tehnici, a na svoj se način donekle približava evr. uzorima. Odlučnije se priklonila zap. uzorima i realističkom prikazivanju grafika (litografija, drvorez) koja dobiva značajan udio u političkim zbivanjima najnovijega vremena kao ilustracija, propaganda i karikatura.<br /> <strong>PRIMIJENJENE UMJETNOSTI. </strong>Kina je također u umjetničkom obrtu, odnosno primijenjenim umjetnostima, dala djela veoma visoke tehničko-zanatske, i umjetničke razine.<strong><br /> Keramika. </strong>Neolitsko lončarstvo odaje izrazit afinitet prema ostalim kulturama Dalekog istoka, a pokazuje i neke sličnosti s kretsko-mikenskim kulturnim krugom; iz toga se izvodi pretpostavka da je postojao neki paralelizam u razvitku neolitskih civilizacija. Značajna su nalazišta u Kini u provinciji Honan (Yang-shao ts’un) i u provinciji Kansu (Ch’i i ch’ia p’ing). Lončarsko posuđe od finozrnatog materijala oslikano je ritmički raspoređenim geometrijskim ornamentom. Lončari razdoblja prije dinastije Han slijede stil brončanih posuda. Još nije utvrđeno kada se počelo s glaziranjem i kada je kin. lončar počeo peći svoju robu do tvrdoće kamenine. Neki primjerci keramike pronađeni u predjelu Hong Konga u juž. Kini, iz razdoblja Chou, a i raniji, možda su preteče ocakljivanja kamenine i preteče porculana. Poznato je, da su Rimljani kupovali kin. svilu. Trgovina se vodila preko Turkestana, Indije, Perzije, pa su tako primani i zapadnjački utjecaji. Tim se utjecajima pripisuje uvođenje lončarskog kola i olovne cakline u keramici. Kina je možda naučila pocakljivanje olovnim oksidom od Egipta; ta metoda zahtijeva kod pečenja relativno nisku temperaturu, za razliku od kin. ortoklasne glazure koja zahtijeva visoku temperaturu pečenja.<br /> Proizvodnja porculana počinje za dinastije Han. Već s kraja razdoblja Han potječe tvrda kamenina »tz’ũ«; to je tzv. »protoporculan« sivkaste jezgre, s bjelkastom ili ružičastom prevlakom i ortoklasnom monohromnom caklinom. I u ovom razdoblju stavljaju se u grobove različne keramičke figurine kućnih predmeta, domaćih životinja i slugu, te modeli nastamba. Figure su neglazirane i tretirane naturalistički. — U razdobljima Wei i Šest Dinastija keramika prelazi faze od jednostavnog pocakljivanja do kompliciranoga porculana budućeg razdoblja T’angk. ada kin. porculan doseže svoje prvo »zlatno doba«. Najranija pećnica je Tung Ou (Chekiang) nedaleko od područja Yüeh Chou, koje kasnije postaje čuveno po »celadonu« (evr. termin za zelenkasti porculan) koji po svoj prilici želi dati privid jadea u manje vrijednom materijalu. Druge su u Lochingu (Honan) i Kuan-chungu (Shansi), a osobito je značajna pećnica u Ch’ang-nganu, gradu koji je kasnije postao čuveni keramički centar, Ching-te Chen. Lončarstvo nijedne druge zemlje nije proizvelo caklinu koja bi bila toliko srodna jezgri posude kao u Kini; ovdje je ona tako reći njen nedjeljiv dio. Razvoj od tog stupnja do pravog porculana u evr. smislu sastojao se samo u usavršavanju obrade i zahvaljujući otkriću bijele gline, kaolina, koje je bilo u Kini u izobilju. Stupnjevi razvoja od protoporculana do bijeloga gotovo prozirnog porculana ne mogu se još za sada sistematski odrediti. Bijelu glinu i njezin prah spominje Tao Yin-chü (452—536) kao lijek. Keramika dinastije T’ang živo je obojena i ostvarena u različitim tehnikama u Yüeh-robi, koja obuhvaća širok raspon od protoporculana do finoga bijelog porculana. Ta se roba u IX <em>st.</em> visoko cijenila zbog sličnosti nefritu; postoje prvi primjerci »celadonske« robe (»ting yao« blještave bjeline i »lung-chüan yao« sivozelenkastih tonova, s diskretnim biljnim motivima; »chün yao« crvenoljubičasto obojena s irizacijom ili bisernosiva, blijedomodra s ružičastim pjegama, pa do sasvim tamnih tonova) i njenih srodnika. Ta je roba stoljećima predstavljala ideal kin. keramike. Postoji i bijeli, prozračni porculan s područja Yüeh, za koji putnik Sulejman 851 kaže da od njega Kinezi prave čaše jednako fine kao da su od stakla, te se kroz stijenke vidi tekućina.<br /> Već u VIII <em>st.</em> postoje tri glavna centra kin. keramike: na sjeveru Chihli i možda Honan (bijela, žućkasta i »baršunasta« roba), na istoku Chekiang (zelena roba); na jugu Kiangsi, preteča čuvenog porculana Ching-tē Chēna. Uz ta tri glavna smjera postoje mnoga križanja i varijante. Ukoliko postoje utjecaji iz Indije, Perzije, Mezopotamije i Bizanta, oni su posve asimilirani, jer nijedna od spomenutih zemalja nije imala tako razvijenu i originalnu keramiku kao Kina. Prugasta i pjegasta roba koja podsjeća na crtež tušem, nazvana koji put »ts’ai« (»trobojna; naziv kojim se u razdoblju Ming i Ch’ing označuje drugačija keramika), pokazuje većinom nabubrene i naduvene oblike. Postoji i monohromna keramika takvih oblika. Poznate su već i posude s ukrasom rozeta, stiliziranog cvijeća i ptica, te s raskošno obojenom caklinom. Jedna od podvrsta keramike dinastije T’ang ima i marmorirani uzorak postignut miješanjem dviju raznobojnih vrsta gline. T’ang roba nije doduše nikad postala »klasična«, jer je nisu ropski kopirali u kasnijim razdobljima. Ali Japanci su smatrali upravo civilizaciju T’ang izvorom svoje kulture, te su — jednako kao i u slikarstvu, poeziji i skulpturi — također i u keramici slijedili tehniku, način i uzorke razdoblja T’ang.<br /> Interval od pedesetak godina između dinastija T’ang i Sung priprema je keramici doba Sung. Glavni interes umjetnika razdoblja Sung usredotočen je na slikarstvo i keramiku, čiji suptilni oblici i profinjena caklina postaju idealom vremena. Celadonska roba dosegla je upravo u doba Sung visok stupanj razvoja. Porculan odiše istim duhom kao i slikarstvo dinastije Sung — biranošću oblika i mirnom elegancijom. Predmeti su jednostavnih oblika i jednobojni; pažnja se obraća na proporcije i odnose pojedinih dijelova, na fino poliranje i tankoću stijenka, a naročito se boja usklađuje s oblikom. To je porculan koji se proizvodi pod pokroviteljstvom vladara i čuva u zbirkama. Pet pećnica porculana proizvodilo je posuđe koje su smatrali klasičnim: Ch’ai, Ju, Kuan, Ting i možda Ko. Ovim čuvenim vrstama još se dodaju Yüeh, Chün i Lung-ch’üan. — Ch’ai (uz Yüeh, spomenut za T’anga) najraniji je »klasični« porculan »nebeskomodre« boje. Kako tvrde zapisi, proizveden je u Chēng Chouu (Honan) na zapovijed cara Shih Tsunga (954—59), pa je i prozvan po vladarskom porodičnom imenu Ch’ai. O Ju robi postoje autentični korejski zapisi. U jednom zapisu iz 1124 stoji da je korejski porculan sličan robi Yüeh Chou i robi nove pećnice u Ju Chouu (Honan). To je žućkasta »baršunasta«, katkada zelenomodra porculanska roba s mekanim sjajem cakline. Kuan, »službeni« porculan, proizvodio se u dvije varijante, jedna u sjev. (K’ai-fēng) a druga u juž. metropoli (Hangchow). Juž. Kuan je crne jezgre s raspucanom sivozelenom caklinom. Ting porculan proizvodio se izvorno u Ting Chowu (Chihli), a za razdoblja juž. Sunga, u Kiangsiu; taj juž. Ting porculan odlikuje se profinjenim urezanim ukrasima. Ko porculan je rađen od crne gline kao i Kuan; u njegovim tamnim tonovima prevladavaju crveni i žuti. Yüeh nastavlja tradiciju iz doba T’anga. Chün se proizvodi od početka razdoblja Sung pa do XVI <em>st.,</em> debelih je stijenka a također i debele cakline, jer se izrađivao za vrtne vaze koje su zahtijevale posebnu čvrstoću. To je pretežno roba grublje vrste; najskupocjeniji primjerci poprskani su purpurnim crvenilom na zelenomodroj podlozi. Lung-ch’üan je najistaknutiji »celadon« provincije Chekiang. Sive je ili sivobijele jezgre, a caklina varira od sočnih do svijetlih sivozelenih tonova. Tzv. sjeverni celadon pronađen je u različitim mjestima Honana i sjev. Kine, a i u Koreji, pa njegovo porijeklo još nije utvrđeno. Taj celadon ima sivu porculansku jezgru, na nepocakljenim mjestima je pečen smeđe, a caklina je boje jadeita i više je »ukrašena pukotinama« nego ispucana. Osim spomenutih visoko cijenjenih vrsta ima i jednostavnijih, no i one se odlikuju oblikom i bojom, a »pogreške« tehničke nedotjeranosti daju im mnogoput posebnu draž (Chien-yao, Ying c’h’ing, Tz’u-Chou-yao, Chien i ostala kamenina i porculan). Za Japan su tipovi razdoblja Sung i T’ang ostali klasični (kin. Chien-yao = jap. Temmoku) za čajne ceremonije; vješti jap. keramičari izrađivali su izvrsne kopije.<br /> Nakon prestanka mongolske vlasti, dinastija Ming stimulira obnovu umjetnosti. Dok je keramika razdoblja Sung pretežno monohromna, porculan »renesanse« dinastije Ming teži polihromiji; najveća je tehnička vještina u tome da se jedna boja ne prelije u drugu. Osim toga naročito se cijeni prozračni bijeli porculan. U Ching-tē Chēnu je proradila nova carska manufaktura (1369), i ovaj grad postaje metropolom kin. keramike. Oznake mjesta proizvodnje redovito se upisuju u bazu posude; uslijed kasnijih lažnih oznaka, proizvode Ming je možda najteže atribuirati sa sigurnošću. Od XV <em>st.</em> dalje najviše se izvozi modro oslikan bijeli porculan koji nadomješta celadon na tržištu Zapada, iako se još uvijek proizvodi celadon tipa Sung. Uz nenadmašivi porculan Ching-tē Chēna poznat je i bijeli porculan Tē-hua iz juž. provincije Fukien <em>(Blanc <tab>de Chine).</em> Razdoblje od XIII do XV <em>st.</em> klasično je za još jedan nov način završavanja keramike: upotreba emaljnih boja nad caklinom. Emaljiranje se vrši po tehničkoj metodi »cloisonné« (v. <em>Emalj</em>). Uz spomenute »klasične« vrste Ming, postoje i jednostavniji tipovi posuđa za dnevnu upotrebu: bijela roba od kremenaste gline, dekorirana bogato obojenom caklinom, utisnutim ili urezanim ornamentom ili smiono oblikovanim reljefom; stilovi modre, tirkizne i purpurne boje (san ts’ai = trobojna, XV—XVI <em>st.;</em> wu ts’ai = peterobojna, 1573—1620), crvene i smeđe (Yi-Hsing), kobaltnog modrila, bakrenog crvenila i žutila, te jednobojne iz doba K’ang-hsija (1662—1723). Japan rado kopira dva tipa iz kasnoga razdoblja Ming (pod imenom »sometsuke« i »gosu-akaye«). To su grube bijelo-modre posude po uzoru na kasne proizvode Ching-tē Chēna i T’ien Ch’ia, te tzv. »Swatow« posude i tanjuri. Keramički proizvodi dinastije Ming mnogo se izvoze, pošto su u XVI <em>st.</em> Portugalci uspostavili redovitu trgovinu između Evrope i Kine.<br /> Za dinastije Ch’ing vaze dobivaju sve veće dimenzije, a javlja se suviše jaka sklonost figurativnoj dekoraciji i polihromiji. Keramika se klasificira u »porodice« prema dominantnom tonu (»Famille verte«, »Famille noire«, »Famille rose«, »Famille rouge«). Male figurine i nakit također se često izrađuju od nepocakljenog porculana, a sam porculan postizava koji put krhkost i finu tankoću školjke. Kinezi smatraju ovo razdoblje dekadentnim. Popularnost njihove robe u Evropi pridonijelo je propadanju ovog umijeća zbog užurbane proizvodnje. Ipak postoje elegantni i rafinirani primjerci, naročito proizvodi središta Nien Hsi-yao, keramičara <em>T’ang Yinga.</em> Estetska vrijednost monohromne Ch’ing robe također je vrlo visoka zbog finih oblika i čistih boja (bakreno crvenilo i modrilo s prijelazima na celadonsko zelenilo). — Posljednja obnova i visok domet keramike nastupa za Ch’ien-lunga (1736—1795); tipovi su toga razdoblja: monohromni, bogato dekorirani i s uzorkom »mille felurs«. Kasniji razvoj predstavlja samo vješto obrtničko recipiranje stilski širokog raspona kin. keramike u izričito komercijalne svrhe, a često i obično falsificiranje.<br /> <strong>Bronca. </strong>Iskapanja u sjev. dijelu Honana (Hsiao-t’un) i u Anyangu (sjev. Kina) otkrila su brončane posude, izrezbarene kosti s inskripcijama, predmete iz jadeita i mramorne životinjske figure iz razdoblja prije dinastije Han. Umjetnička aktivnost povezana je s ritualnim svrhama. Brončane ritualne posude, možda najkarakterističnija ostvarenja kin. arhajske umjetnosti, vuku porijeklo iz jednostavnih oblika predmeta za kućnu upotrebu. Pet je grupa takvih predmeta: a) posude za hranu: Kuei, Fang Yi, Fang Ting, Ting Li, Tou; b) posude za piće: Hu, Pien Hu, Ku, Chüeh, Tsun, Chia, Chih, Chio, Huo, Fang Ku, P’an; c) jednostavne kućne posudice: Yu; d) muzički instrumenti: Chung (zvono); e) oružje: Ko (vršak koplja). Glavni su oblici ukrasa ritualnih brončanih predmeta: T’ao-t’ieh (čudovišna neman, mješavina ovna ili bika, sove i tigra), Kuei (zmaj) i Lei-wēn (različite spirale, većinom kao slika groma, ujedno i simbol kiše). Posude se smatraju dragocjenim porodičnim posjedom i osobito vrijednim plijenom u ratu. Lijevanje bronce (postupak »cire-perdue«) pokazuje savršenstvo tehničke vještine ne samo u modeliranju i lijevanju sitnih detalja već i u tome, što su kin. majstori uspijevali u jednom komadu lijevati i ručice i podnožak, a tu vještinu nije nadmašila ni suvremena mehanička metoda. Postoji šest oblika ritualnih posuda: pi (simbol neba), ts’ung (simbol zemlje), kuei (simbol planine), chang, hu i huang (za specijalne obrede na jugu, zapadu i sjeveru). Od bronce se izrađuju dršci noževa i sjekira, ceremonijalne kopče i agrafe, kacige iz vremena Shang-Yin.<br /> Radovi u bronci dobivaju za dinastije Han sve veću primjenu; oblici postaju jednostavniji, mirniji i stroži. Inkrustiraju se natpisi u dragocjenom metalu ili kamenu, posude se pozlaćuju i posrebruju. Ukrašivanje površine brončanih posuda odaje osobit osjećaj Kineza za odnos dekorativnih motiva prema mjerilu i funkciji čitava predmeta. Brončana ogledala imaju naličja bogato ukrašena reljefima. — Ritualne brončane posude razdoblja T’ang nisu po obradbi dosegle proizvode iz ranijih epoha; usavršila se vještina izradbe ogledala i nakita, iako je ukras često izvan proporcija samoga predmeta. Općenito je estetski faktor u proizvodima razdoblja T’ang pod snažnim stranim utjecajem i tuđ kin. smislu za mjeru.<br /> <strong>Jade. </strong>Predmeti od jadea (nefrit) imaju mnogostranu primjenu. Veći obluci čuvali su se u hramovima kao relikvije; od njih su rezane posude, vaze, nakit, privjesci, noževi za ritualne potrebe i simbolične figure. Postepeno se obrada nefrita usavršila, ali je sve veća produkcija dovela do toga, da je u kasnijim razdobljima (npr. Ch’ing) kod posuda i vaza ukras često pretjeran i zamršen.<br /> <strong>Lak. </strong>Rad u toj tehnici — jednom od najstarijih umijeća Kine — postizava u linearnom ornamentu najviši domet umjetničkog obrta razdoblja Han. Smola se nanosi u sukcesivnim namazima na podlogu od drva, metala ili papirmašea, a zatim se ukras radi oslikavanjem (hua ch’i), rezbarenjem (tiao ch’i), reljefom sadre (ch’iang chin) ili ulaganjem bisera (lo tien). Centar je proizvodnje u doba Ming u Suchowu. Naslage laka nanose se u različitim bojama, pa kod rezbarenja dolazi do izražaja boja donje podloge. Bogatiji primjerci intarzirani su dragim kamenjem i zlatom. U modi je bio i lak oslikan raznobojnim cvijećem nad skrletnom podlogom (laque de Pékin). Za vladanja Ch’ien-lunga počinje produkcija lakiranog pokućstva. Nov je tip rada u laku laque burgauté (umetanje sedefa u tamnu podlogu) i »coromandel«, crno lakirano crveno drvo s izrezbarenim i koloriranim scenama (nazvan po luci u Indiji, preko koje se izvozio u Evropu).<br /> <strong>Tekstil. </strong>Vrlo visok domet dosegla je produkcija svile. Već u najstarije vrijeme proizvode se svilene zastave i materijal za ritualnu i svečanu odjeću, ukrašen najčešće biljnim ornamentima. Kod tkanja često je prisutan uzorak sasanidske provenijencije. Portugalci donose u XVII <em>st.</em> u Evropu i kin. tekstil (poglavito hsin hua), u kojem tada prevladava naturalistički, većinom cvjetni uzorak: uz tzv. »cvjetove četiriju godišnjih doba« — božur, šljivu, lotos i krizantemu — često se vide i uzorci sljeza, magnolije, astre i paulovnije, zatim zmajevi, šturci i leptiri. Svila je blistavih boja i često protkana zlatnom niti. Poznata je i svilena »intarzija« (K’o ssu), koja zbog finoće materijala djeluje kao slika; kasnije dodavanje boje kistom odaje dekadansu. Čuven je i baršun protkan zlatom. Ćilimi su čupavi i lošije uzlani od onih na Bliskom istoku; maleni su i služe većinom za sjedenje.<br /> <strong>Staklo. </strong>Car K’ang Hsi (1662—1722) osnovao je radionicu stakla na svom dvoru. Ističu se bogate boje kin. »liu li« stakla, s natpisima na vanjskoj strani dna posude kao kod porculana. Osobita je vrsta ukrasa urezani uzorak svjetlijeg tona na tamnoj boji površine. Općenito je staklo došlo do manjeg izražaja radi prevlasti porculana.<br /> LIT. OPĆA DJELA: <em>E. F. Fenolossa,</em> Epochs of Chinese and Japanese art, I—II, Chicago 1912. — <em>O.</em> <em>Kümmel<tab>,</em> Die Kunst Chinas, Japans und Koreas, HdKW, Wildpark-Potsdam 1929. — <em>O. Sirén,</em> Histoire des arts anciens de la Chine, I—IV, Paris 1929—30. — <em>Isti,</em> History of early Chinese art, I—IV, London 1929—30. — <em>L.</em> <em>Ashton</em> i <em>B. Gray,</em> Chinese art, London 1947. — <em>M. <tab>Paul-David<tab>,</em> Arts et styles de la Chine, Paris 1951. — <em>J. Buhot,</em> Arts de la Chine, Paris 1951. — Arte cinese (katalog izložbe), uvod: A. Giuganino i J.-P. Dubosc, Venezia 1954. — <em>L. Sickman</em> i <em>A. Soper,</em> The art and architecture of China, Penguin History of art, Harmondsworth 1956.<br /> ARHITEKTURA: <em>E. <tab>Boerschmann,</em> Die Baukunst und religiöse Kultur der Chinesen, I—III, Berlin 1911—13. — <em>O.</em> <em>Sirén<tab>,</em> The walls and gates of Peking, London 1924.<strong><br /> </strong>SKULPTURA: <em>O. Sirén,</em> Chinese sculpture, I—IV, London 1925. — <em>A. Salmony,</em> Chinesische Plastik, Berlin 1925. — <em>O.</em> <em>Sirén,</em> Histoire de la sculpture chinoise, I—IV, Paris 1925—26. — <em>W. P. Yetts,</em> Buddhist sculpture, Catalogue of the Eumorphopoulos Coll., 1932, 3. — <em>W. C. White,</em> Tombs of old Lo-yang, Shanghai 1934. — <em>P. Pelliot,</em> The royal tombs at Anyang, London 1936. — <em>S.</em> <em>Mizuno,</em> Chinese stone sculpture, Tōkyo 1950.<br /> SLIKARSTVO: <em>R. Petrucci,</em> Encyclopédie de la peinture chinoise, Paris 1918. — <em>A. Waley,</em> An introduction to the study of Chinese painting, London 1923. — <em>O.</em> <em>Sirén,</em> A history of early Chinese painting, I—II, London 1933. — <em>J.-P. Dubosc,</em> A new approach to Chinese painting, Oriental art, 1950. — <em>W. Cohn,</em> Chinese painting, London 1951.<br /> PRIMIJENJENE UMJETNOSTI: <em>E. Zimmermann,</em> Chinesisches Porzellan, Leipzig 1913. — <em>O. v. Falke,</em> Kunstgeschichte der Seidenweberei, I—II, 1913. — <em>R. L. <tab>Hobson,</em> Chinese pottery and porcelain, London 1915. — <em>B. Laufer, </em>Archaic Chinese jades, New York 1927. — <em>C. Hentze,</em> Die Sakralbronzen und ihre Bedeutung in den frühchinesischen Kulturen, Studien zur frühchinesischen Kulturgeschichte, Antwerpen, 1941—43. — <em>W. B. Honey,</em> The ceramic art of China and other countries of the Far East, London 1946. — <em>S.</em> <em>H. Hansford</em>, Chinese jade carvings, London 1950. — <em>A. Salmony,</em> Archaic Chinese jades, Chicago 1952. — S. <em>Jenyns,</em> Ming pottery porcelain, London 1953. — <em>B. Gray</em>, Early Chinese pottery and porcelain, London 1953.<tab>S. Gv.</tab><br /> <em>VIDI PRILOG<br /> </em>",3,kina.pdf,
KLASICIZAM,183,"<strong>KLASICIZAM </strong>(od lat. classicus, metaforički <em>odličan,</em> <em>uzoran;</em> franc. <em>classicisme,</em> njem. <em>Klassizismus</em><em>,</em> tal. <em>classicismo</em>), stilsko razdoblje u lik. umjetnostima Evrope otprilike od 1760 do 1830, a u zemljama s retardiranim umjetničkim razvojem do sredine XIX <em>st. </em>Njegov razvoj počinje u složenom i etapnom procesu prevladavanja i negiranja krajnje slobodnih i uznemirenih oblika rokokoa, programatskim traženjem mirnoće, harmoničnosti i ozbiljnosti onog izraza u umjetničkim djelima, što ga je ostvarila klasična antika. Teoretske postavke oživljavanja klasičnih oblika kao ideala neprolazne ljepote proizašle su iz širokoga duhovnog pokreta prosvjetiteljstva kao izraz težnja progresivnih snaga XVIII <em>st.</em> Interes za antiku nije od renesanse nikada potpuno nestao iz evr. umjetnosti. Za razvoj klasicizma osobito je značajna lik. orijentacija internacionalnih umjetničkih kolonija u Rimu od XVII <em>st.</em> dalje. Važan je faktor paladijevska orijentacija arhitektura XVII i XVIII <em>st.</em> u Engleskoj, gdje se barok javljao tek sporadično. U poč. XVIII <em>st.</em> naročito je živ pokret neopaladijanizma koji spoznaje i usvaja vrednote stroge, otmjene i jasno artikulirane arhitekture A. Palladija, a javlja se u Engleskoj (<em>R. B. Burlington,</em> 1695—1753) i u Veneciji <em>(Scipione </em><em>Maffei).</em> Pretklasicizam (Vorklassizismus) s izrazitim sklonostima za oplemenjene i čiste oblike javlja se u djelima austr. baroknog kipara <em>G. R. Donnera</em> (1653—1741). Taj pretklasicizam, što ga je prenio Donnerov učenik slikar i kipar <em>A. F. Oeser</em> (1717—1799) u Dresden, pokretač je ideja <em>J. J. </em><em>Winckelmanna</em> (1717—1768) i njem. klasicizma. U predrevolucionarnoj Francuskoj, gdje se i usred baroka trajno održavao afinitet prema duhu i formama klasike (N. Poussin; arhitektura doba Louisa XIV), nastali su sredinom XVIII <em>st.</em> uvjeti za sazrijevanje klasicizma i za njegovo širenje u ostale evr. zemlje. Trajno živa težnja za likovnom interpretacijom blizom duhu ant. oblikâ dobila je snažan impuls arheol. iskapanjima onoga vremena. Nove spoznaje o ant. umjetnosti dobivaju tada i svoje teoretske formulacije. <em>G. </em><em>B. Piranesi</em> u Italiji, <em>A.-C.-Ph. Caylus, </em><em>J.-L. David</em> i <em>A.-Ch. Quatremère de Quincy</em> u Francuskoj, <em>J. J. Winckelmann </em>u Njemačkoj, te <em>J. Stuart</em> i <em>N. Revett</em> u Engleskoj traže obnovu umjetnosti u studiju antike kao izvoru inspiracije i stvaranja. Traženje ant. ideala — jasnoća, strogost raščlanjivanja i monumentalnost — provedeno je u arhitekturi često primjenom tačnih mjera za pojedine arhitektonske dijelove i njihove međusobne odnose, te upotrebom stupova, profilacije i ornamenata antike. U slikarstvu karakteristične su ant. teme, precizan crtež, plastičnost likova, jasna kompozicija i suzdržane boje, a u skulpturi plemenit oblik, mirnoća stava, jednostavnost obrisa i modelacije. U vrtnoj arhitekturi prirodni, pejzažni (engleski) park postaje dominantan u čitavoj Evropi. Prolazeći kroz etape svog razvitka u kojem su često pomodno dominirali rim. i etrurski, grč. i renesansni motivi, klasicizam se u početku još isprepleće s barokom, a na kraju epohe zamire u sukobu s romantizmom.<br /> <strong>Arhitektura. </strong>Od sredine XVIII <em>st.</em> pojavljuje se u Francuskoj arhitektura prožeta sve dominantnijom funkcijom ant. oblika u djelima <em>J.-G. Soufflota</em> (1713—1780) — Panthéon, prvotno crkva Ste-Geneviève (1755—1780), i <em>J.-A. </em><em>Gabriela</em> (1698—1782) — Place de la Concorde u Parizu (plan 1754) i Mali Trianon u Versaillesu (1762—64). Taj rani k. dolazi do izražaja u djelima plejade franc. i tal. arhitekata koji grade od Njemačke do Rusije, kao i u djelima njem. arhitekata <em>F. </em><em>W. Erdmannsdorffa</em> (1736—1800) — dvorac Wörlitz (1769—73) i <em>F. </em><em>Gillyja</em> (1772—1800); <em>C. </em><em>G. Langhans</em> (1732—1808) potpuno je napustio svoju početnu baroknu fazu u koncepciji Brandenburških vrata u Berlinu (1789—91), građenih po uzoru na grč. propileje. U Engleskoj se na Iniga Jonesa (1573—1652) nastavlja klasicistička arhitektura braće <em>J. Adama</em> (umro 1794) i <em>R. Adama</em> (1728—1792); <em>W. </em><em>Chambers</em> (1726—1796) gradi u Londonu Somerset House (1776—96), <em>R. </em><em>Smirke</em> (1781—1867) British Museum, a <em>J. Soane</em> (1752—1837) Bank of England. Ta promjena stilskoga izraza očituje se i u unutrašnjoj arhitekturi, dekoraciji i umjetničkom obrtu; primjenjuju se mirne i jednostavne linije, ant. ornamenti i simboli, nastaje »le style à la grecque«, u Francuskoj zvan stil Louis XVI.<br /> Ova arhitektura još uvijek oblikuje objekt u baroknom smislu subordinacije glavnom prostoru zgrade; naglašene su snažne vertikale velikog reda stupova i pilastara, podižu se visoki krovovi, a horizontalni vijenci i ornamenti, te diskretne boje — često boja bjelokosti — pridonose povezivanju pojedinih dijelova u arhitektonsku cjelinu. Ovo se razdoblje obilježuje kao kasnobarokni klasicizam.<br /> Oko 1800 barokni će skelet biti razbijen, a ant. oblici bit će primjenjivani u novoj funkciji. Tlocrt zgrade rješava se kao simetrično nizanje prostorija. Glavni je zadatak: ostvariti zatvoreni blok, dati mu lijepo oblikovana pročelja s naglašenim horizontalama i nizak krov. Svaki se arhitektonski element (portici, pilastri i stupovi svih redova, timpani, natprozornici) plastično eksponira. U unutrašnjosti se upotrebljavaju mramor ili marmorizirani štuk te bogate draperije. Boje su najčešće u komplementarnom kontrastu, da bi naglasile svaki dio zida, a redovno u suprotnosti s bojom vrata i prozora. Svi su faktori međusobno ravnopravni: u takvu je odnosu jedna zgrada prema drugoj u ulici, a dvorac, vila ili kuća u odnosu na park i vrt. Pa i u urbanističkim planovima ravnih ulica sa mnogo zelenila izražen je princip pejzažnoga parka u slobodnom povezivanju prirode i arhitekture. Tako u planu grada Washingtona iz 1785 stoje Kapitol i Bijela kuća kao slobodni plastični objekti usred trgova, jednako kao i slobodno postavljeni spomenici na mnogim klasicističkim trgovima. Tako shvaćena arhitektura ostvarena je naročito u djelima njem. graditelja <em>(F. Weinbrenner</em><em>, </em><em>K. F. Schinkel, L. </em><em>Klenze);</em> ona se vremenski poklapa s pojavom ranoga romantizma (G. Schlegel, L. Tieck, Novalis), a naziva se romantičnim klasicizmom. <em>F. Weinbrenner</em> (1766—1826) koncipirao je u biti јоš barokni urbanistički plan rezidencije i grada Karlsruhe s mnogim zgradama teških klasicističkih oblika. <em>K. F. Schinkel </em>(1781—1841) ostvaruje u svojim djelima Neue Wache (1816—18), Kazalište (1819—21) i Altes Museum (1824—28) najkarakterističnije klasicističke objekte u Berlinu, a <em>L. Klenze</em> (1784—1864) daje klasicistički pečat Münchenu: Gliptoteka (1816—34), Stara Pinakoteka (1826—30), Propileje (1846—62). — U Italiji ističe se <em>G.</em> <em>Piermarini</em> (1734—1808) nizom klasicističkih palača u Milanu, dok se <em>T. Temanza</em> (1705—1789) u svojim građevinama izrazito oslanja na renesansu. U Austriji <em>P. Nobile</em> (1774—1854), školovan u Rimu, podiže Theseion (1820—23) i Burgtor (1835) u Beču. U Madžarskoj dolazi u prvoj pol. XIX <em>st.</em> do značajne obnove građevne aktivnosti nakon turske okupacije. Nastaje niz klasicističkih dvoraca, palača, kuća i javnih zgrada, naročito u Budimpešti; najznačajniji su graditelji <em>M. Pollack</em> (1773—1855) i <em>J. Hild</em> (1789—1867).<br /> U Francuskoj ima k., prateći građansku vlast od Revolucije do Carstva, svoj specifičan razvoj u stilovima directoire i empire, obuhvaćajući sve grane lik. umjetnosti. — Pod utjecajem engl. klasicističke arhitekture nastaje u nekadašnjim engl. kolonijama i u USA »kolonijalni stil«, izražen u arhitekturi javnih i stambenih zgrada.<br /> <strong>Skulptura </strong>klasicizma, čiji su glavni predstavnici Talijan <em>A. Canova</em> (1757—1822) i Danac <em>B. Thorvaldsen</em> (1768—1844), preuzima teme a formalno-tehnički i oblike ant. plastike; ona doseže znatnu artističku razinu, koja se kasnije gubi u djelima epigonâ. <em>J. </em><em>G. </em><em>Schadow</em> (1764—1850) glavni je predstavnik klasicističke skulpture u Njemačkoj; u svoja kasnija djela unosi naturalističke detalje. <em>Ch. D.</em><em> Rauch</em> (1777—1857) glavni je majstor berlinskih klasicističkih spomenika. Sa franc. klasicizmom vremenski je povezan <em>J.-A. Houdon</em> (1741—1828), ali njegova stvaralačka snaga očituje se u bitno realističkoj koncepciji i psihološkom ostvarenju likova.<br /> <strong>Slikarstvo. </strong>U slikarstvu dolazi k. do izražaja u tematici i u tehnici. Već od 1755 <em>J.-M. </em><em>Vien</em> (1716—1809), učitelj J.-L. Davida, varira teme iz pompejanskog slikarstva. <em>A. R. Mengs</em> (1728—1779) oslikava 1761 strop vile Albani u Rimu mitol. scenom još u tradicijama baroka, a kasnije odlučno kreće prema klasicizmu. — Najveći uspon doživjelo je slikarstvo klasicizma u predrevolucionarnim djelima osnivača klasicističke slikarske škole <em>J.-L. Davida</em> (1748—1825). U njegovoj slici »Zakletva Horacija« (1785) prvi put je ostvaren program klasicističkog slikarstva: ant. tema, uravnoteženost kompozicije, jasnoća crteža, reljefna modelacija likova, odmjerenost kolorita. Davidova glorifikacija rim. republikanskih vrlina značila je ujedno raskid s rokokoom kao likovnim izrazom vezanim uz aristokratsku klasu. Međutim, djela njegovih učenika i sljedbenika postepeno zapadaju u formalistički akademizam. Jedino <em>J.-A.-D. Ingres</em> (1780—1867) stvara djela koja znače najviši slikarski domet epohe. Začetnici su njem. klasicističkog slikarstva<em> A. J. </em><em>Carstens</em> (1754—1798) s kompozicijama iz ant. mitova i legenda, i majstor herojskog pejzaža <em>J. </em><em>A. Koch</em> (1768—1839); oni žive i rade u Rimu.<br /> <strong>Primijenjene umjetnosti. </strong>Engl. pokućstvo druge pol. XVIII <em>st.,</em> jednostavno i funkcionalno, rađeno po nacrtima <em>R. Adama, </em><em>Th. </em><em>Chippendalea, G. Hepple</em><em>whitea</em> i <em>Th. Sheratona,</em> predstavlja razvoj te grane umjetničkog obrta u duhu klasicizma. Istu važnost za ukrasne i upotrebne predmete imala je kamenina Wedgwood, ukrašena figuralnim i ornamentalnim reljefima po nacrtima <em>J. Flaxmana</em> (1755—1826). — U Srednjoj Evropi poslije napoleonskih ratova slijedi specifičan razvoj klasicizma u okviru građanske umjetnosti, a naročito umjetničkog obrta, obuhvaćen pojmom bidermajer (v.).<br /> LIT.: <em>F. Benoit,</em> L’art français sous la Révolution et l’Empire, Paris 1897. — <em>P. Lafond,</em> L’art décoratif et le mobilier sous la République et l’Empire, Paris 1900. — <em>P. </em><em>Klopfer,</em> Von Palladio bis Schinkel, Esslingen 1911. — <em>L. Hautecoeur,</em> L’architecture classique à Saint-Pétersbourg à la fin du XVIII<sup>e</sup> siècle, Paris 1912. — <em>M. Wackernagel</em><em>,</em> Die Baukunst des 17. und 18. Jahrhunderts in den germanischen Ländern, HdKW, Wildpark-Potsdam 1915. — <em>A. E. Brinckmann,</em> Die Baukunst des 17. und 18. Jahrhunderts in den romanischen Ländern, HdKW, Wildpark-Potsdam s. a. — <em>S.</em> <em>Giedion,</em> Spätbarocker und romantischer Klassizismus, 1922. — <em>G.</em> <em>Pauli,</em> Die Kunst des Klassizismus und der Romantik, Berlin 1925. — <em>H. Focillon,</em> La peinture au XIX<sup>e</sup> siècle. Retour à l’Antique, le romantisme, Paris 1927. — <em>N. </em><em>Tarchiani,</em> L’architettura italiana dellʼ 800, Firenze 1937. — <em>I. Summerson,</em> Architecture in Britain: 1530—1830, Pelican history of Art, Harmondswoith 1953. — <em>G.</em> <em>H. Hamilton,</em> The art and architecture of Russia, Pelican history of art, Harmondsworth, 1954. — <em>L. </em><em>Gerő</em><em>,</em> Ungarische Architektur (bis zum Ende des XIX Jahrhunderts), 1954.<tab>D. J. K.</tab><br /> SRBIJA. Početnu tačku razvoja klasicizma označava kraj XVIII <em>v.</em> Nosioci ovog stila među Srbima u Habsburškoj monarhiji bila su dva istaknuta slikara: <em>Arsen Teodorović</em> (1767—1826) i <em>Pavel </em><em>Đurković</em> (1772—1830). U vreme njihova formiranja dolazi do jakog uticaja racionalističke filozofije i franc. enciklopedista, koji prodire preko spisa D. Obradovića i njegova kruga. Formalno, k. je kao likovni izraz vidljiv još pre nego što će nosioci tog stila doći do svojih neposrednih izvora — slikarske akademije u Beču i njenih nastavnika. On se opaža već na kompoziciji <em>Teodora Ilića Česljara</em> »Mučenje svete Varvare« iz 1785, koju će docnije kopirati i Teodorović i Đurković, a javiće se i na pojedinim kompozicijama drugoga baroknog slikara, <em>Stefana </em><em>Gavrilovića,</em> koji, između ostaloga, slika i »Mucija Scevolu«.<br /> Teodorović je stupio na bečku akademiju 1788, u vreme ubeđenih klasicista H. Fügera i H. Maurera. Prvi, đak A. R. Mengsa, predavao je slikanje po antici; drugi, školovan u Rimu, držao je katedru istor. slikarstva. Poslednje godine studija provodi Teodorović u klasi vajara A. Schallera, koji predaje anatomiju. U takvoj okolini slika Teodorović svoje prvo klasicističko delo, portret Dositeja Obradovića — prvi građanski portret kod Srba koji ima osnovne vrline klasicističkog slikarstva — strog crtež, brižljivo modelovanje i štedljivu paletu — dosledno i odlučno sprovedene. Takvi su i portreti Gavrila Bozitovca, generala Duke, Avrama Mrazovića, sveštenika Kojića, pa i najbolji i najveći portret episkopa Kirila Živkovića, iz 1800. Teodorović je naslikao samo jednu (promašenu) istor. kompoziciju, ali je velik deo religioznih kompozicija na svojim brojnim ikonostasima (naročito na ikonostasu crkve u Sremskoj Mitrovici iz 1815 i u Almaškoj crkvi u Novom Sadu iz 1811) snabdeo klasicističkim dekorativnim elementima: antičkim ruinama, trijumfalnim kapijama, akveduktima, grč. i rim. arhitekturom.<br /> Đurković ima manje osećanja za monumentalnost od Teodorovića, ali zato više osećanja za čistotu stila. Pre nego što će, pod uticajem P. Kraffta, komponovati portrete u stilu ampira, on je slikao građane i vojnike kao i njegovi daleki uzori, franc. umetnici. Portret senatora Demetrovića (1797) ima sličnosti s pozom Davidovih modela, a general Duka (1804) je u duhu slikarstva A.-J. Grosa. Đurković je, sa godinama, podvlačio svoje klasicističko shvatanje; on upotrebljava vrlo malo boja, ne insistira na materiji; veoma je naklonjen psihološkom nijansiranju i čvrstom, skoro skulpturalnom modelovanju.<br /> Mlađem naraštaju klasicista pripadaju <em>Stefan Subotić</em> (rođen 1770) i <em>Jovan Stajić-Tošković</em> (1798—1824). Ovaj poslednji je ostavio nekoliko klasicističkih kompozicija (»Boginja Ceres«; »Jupiter i Heba«; »Venera« itd.). U religioznim kompozicijama (sačuvano je samo »Polaganje u grob«) vidljivo naginje akademski nastrojenim formama. Još je više klasicista u religioznom slikarstvu <em>Dimitrije Bratoglić</em> iz Zemuna (1764—1831), autor ikonostasa Donje crkve u Sremskim Karlovcima (1829), i Kontumacke kapele u Zemunu(1830). On je odsečen, jasan, čvrst u modelovanju i vrlo skroman, skoro jednostavan u paleti. Njemu je vrlo sličan <em>Matija Petrović</em> iz Novog Sada, slikar zidnih kompozicija u Šuljmu i selu Beočinu. Ovom krugu pripadaju i umetnici: <em>Konstantin Lekić</em> iz Zemuna, <em>Jovan Ivanić</em> iz Novog Sada, <em>Milutin Bedričić</em> iz Bjelovara, <em>Gavrilo Jovčić</em> iz Osijeka, <em>Stevan Vujić</em> iz Mohača, <em>Georgije Bojer</em> iz Komloša u Banatu, <em>Dimitrije Lazarević </em>iz Sremskih Karlovaca, <em>Konstantin Pantelić</em> iz Rume.<br /> Među poslednjim predstavnicima klasicizma je <em>Jovan Stanisavljević</em> iz Novog Sada (1816—1842), koji je slikao ant. ruševine i arhitekturu Rima sa takvim uspehom da mu rus. veliki knez Aleksandar, budući car, poručuje nekoliko velikih kopija Rafaelovih fresaka iz Stanza. <em>Dimitrije Avramović</em> (1815—1855), zvanični učenik L. Kupelwiesera i privatni učenik F. Amerlinga, uprkos svojih naklonosti prema slikarstvu nazarenaca i svoga povremenog romantičarskog raspoloženja, ostavio je poslednju, u isto vreme stilski najčistiju klasicističku kompoziciju u srp. slikarstvu, »Apoteozu Lukijana Mušickog« (1838). Ovo platno nosi ne samo tematski — alegorija smrti jednog klasicističkog pesnika — već i u tretmanu, u komponovanju i u izboru kolorita, onu disciplinu forme i uzdržljivost palete koje su bitne za slikarstvo nastalo u okrilju ideologa građanske revolucije, a preneseno preko bečkih slikara, učenika A. R. Mengsa, i J.-L. Davida.<br /> U arhitekturi k. nije došao do vidnijeg izraza u Srbiji. Iako su mnogi srp. arhitekti studirali sredinom i krajem XIX <em>v.</em> u Nemačkoj i svakako bili upoznati sa klasicističkom arhitekturom Schinkela, onda jako cenjenom u Evropi, ta arhitektura nije našla primene u Srbiji. U to vreme najomiljeniji je bio eklektični stil sa elementima gotike, romanike i renesansa, kao što se to može videti na staroj zgradi Univerziteta (danas Rektorat i Filozofski fakultet) i na zgradi Očne klinike u Beogradu. Rudimenti klasicizma mogu se zapaziti na diletantskoj fasadi zgrade na uglu ulica Uzun-Mirkove i Tadeuša Košćuškog u Beogradu. Zgradu je oko 1842 zidao za sebe Cvetko Rajević. Inače, najviše elemenata klasicizma može se naći na zgradi bivšeg starog dvora (danas zgrada N. O. Beograda) podignutoj 1882 od arh. A. Bugarskog. Na ovoj zgradi pojavljuju se stubovi dorskog i korintskog reda i karijatide oko prozora. Bočna fasada prema parku dobro je proporcionisana i ima izvesnih kvaliteta.<br /> LIT.: <em>V. Petrović</em> i <em>M. Kašanin,</em> Srpska umetnost u Vojvodini, Novi Sad 1927. — <em>M.</em> <em>Kašanin,</em> Dva veka srpskog slikarstva, Beograd 1942. — <em>M.</em> <em>Kolarić </em>i <em>M. Stevanović,</em> Pavel Đurković kao portretista, Beograd 1953.<tab>M. Kol.</tab><br /> U arhitekturi, klasicizam je dao mnogo više spomenika na teritoriji Vojvodine nego u užoj Srbiji. U Vojvodini, nosioci klasicističkog stila bili su vojni inženjeri, izvođači fortifikacionih radova. Zidajući upravne zgrade po tvrđavama, komande i kasarne, oni su njihove fasade obrađivali u duhu baroka i klasicizma. Ovim su se graditeljima obraćali i građani za svoje privatne domove, zatim i crkvene opštine za građevine verskog karaktera. Tako je nastao niz dvoraca u Banatu (Konak, Rudna), Bačkoj (Čib) i Sremu (Kamenica); zatim javne građevine, u prvom redu magistrati (Sremski Karlovci, Kikinda, Bašaid), stari kur-salon u Melencima; manastirski konaci (Kuveždin, ist. deo Krušedola, Mesić), kao i niz crkvenih građevina.<tab>O. Mć.</tab><br /> HRVATSKA. Umjetnost razdoblja klasicizma dosad se u hrv. stručnoj literaturi klasificirala većinom kao kasnobarokna. Razlog je u tome, što k. u Hrvatskoj ne stoji u strogoj doktrinarnoj opoziciji prema baroknim oblicima (kao npr. u Francuskoj ili u Pruskoj), nego slijedi umjereniju struju koja se nadovezuje na barok. U tom se obliku, karakterističnom za zemlje srednjega Podunavlja, javlja klasicistički smjer u posljednjoj četvrtini XVIII <em>st.</em> i u Hrvatskoj, koja je tada bila u uskim političkim i kulturnim vezama s Bečom. Iako se velik dio hrv. krajeva u poč. XIX <em>st.</em> nalazio unutar Napoleonovih Ilirskih provincija, u Hrvatskoj ima malo djela u stilu empirea, tj. specifičnoga klasicističkog pompoznog stila vremena Napoleona I. Taj stil kod nas se odrazio uglavnom na predmetima umjetničkog obrta; naprotiv se neispravno nazivala empireom pokatkad i klasicistička arhitektura koja se inspirira antikom. Prva faza klasicističkih ostvarenja, u kojoj je očita barokna tradicija, započinje u Hrvatskoj oko 1775 (barokni, odnosno rani klasicizam); druga, u kojoj je dominantan klasicistički smjer pod utjecajem antike, javlja se oko 1800 a traje kroz prvu pol. XIX <em>st.,</em> kad se — paralelno — u doba bidermajera (oko 1835) javlja kasni, romantički klasicizam s tradicijama baroka i primjesama historicizma. — K. se očituje u kontinentalnom dijelu Hrvatske napose intenzivnom izgradnjom arhitektonskih objekata na području Slavonije, Baranje i Srijema, dok je u osiromašenim pokrajinama uz more sporadična pojava. Glavni su inicijatori građevne djelatnosti u tom razdoblju feudalci (do ukidanja kmetstva 1848), crkva (katolička sa zagrebačkim prelatima M. Vrhovcem, A. Alagovićem i J. Haulikom; pravoslavna, grkokatolička, reformistička) i vojne vlasti koje od XVIII <em>st.</em> grade napose na području Vojne Krajine utilitarnu, jednostavnu i skladnu arhitekturu; građanski faktor, koji tada jača, učestvuje osobito intenzivno u općoj izgradnji; klasicistički oblici održali su se kod seljaka do XX <em>st.</em> u pojedinim motivima i u nošnji. Nakon ukidanja brojnih redova za Josipa II uloga redovnika kao faktora umjetničke djelatnosti gotovo iščezava.<br /> Široka djelatnost toga razdoblja — još nedovoljno proučena — velikim je dijelom plod anonimnih majstora. Među domaćima, odnosno udomaćenima, značajno mjesto imaju graditelji <em>B. Felbinger, F. Vukasović, J. K. Knežić;</em> zamisli najistaknutijeg predstavnika klasicizma u Dalmaciji <em>V. Andrića,</em> učenika A. Canove, ostale su neostvarene. Od stranih majstora daju svoj udio austrijski, u Slavoniji često i madžarski, a tek tu i tamo talijanski i francuski stvaraoci. U klasicističkim oblicima gradi se na ladanjskim posjedima feudalaca — kao u doba baroka — ali jače koncentracije spomenika toga vremena nastaju po gradovima. Velik je bio gubitak objekata u stilu klasicizma u toku Prvoga i Drugoga svjetskog rata: dvorci Stražeman, Vočin, Januševec i brojne crkve. Inventar kao sastavni dio cjeline sačuvan je u crkvama (Goričan, na način barokne zasićenosti; Suhopolje, na način klasicističke izolacije pojedinih objekata u prostoru), a pojedina karakteristična djela nalaze se u muzejima (Varaždin; Osijek; Zagreb, Muzej za umjetnost i obrt), te u građanskim stanovima i zbirkama.<br /> U doba klasicizma u Hrvatskoj nastaju velike promjene: feudalni faktor slabi, a jača građanski. Usprkos tome, što u prvim decenijima XIX <em>st.</em> nakon napoleonskih ratova nastaje financijski slom i glad u zemlji, čitavi gradovi naglo mijenjaju fizionomiju. Za kontinentalne blokade jača žitna trgovina. Tranzitna trgovina obogaćuje građanski sloj, pa po gradovima nastaje niz skladnih zidanica s klasicističkim pročeljima. To je vrijeme, kad trgovački i lučki gradovi (Karlovac, Rijeka, Bakar, Šibenik, Split) imaju više stanovnika nego Zagreb, koji u poč. stoljeća ima manje od 3000 stanovnika. Tom trgovačkom prosperitetu pripomogla je izgradnja cesta i luka; »Jozefina« je građena još u doba Josipa II, a »Lujzijana« — prema mišljenju suvremenoga stručnjaka Gaudina »najljepša cesta Evrope« — dovršena je domaćim snagama 1811.<br /> <strong>Arhitektura. </strong><em>Profana.</em> U doba klasicizma grade se — kao i u doba baroka — dvorci, kurije, ljetnikovci, palače, brojne građanske kuće, vojni objekti (vojarne, tvrđave), a i različiti objekti javnoga značaja (županije, kotarske, općinske i društvene zgrade, bolnice, samostani, orfanatrofiji, kupališne zgrade, ceste, spomenici u vezi s izgradnjom saobraćajnica, mostovi, česme, magazini, lučki uređaji), podižu se mauzoleji, uređuju parkovi i čitave urbanističke cjeline, od kojih se neke izvode prema novim planovima. Dvorci su većinom jednokatni (rjeđe prizemni ili višekatni); okruženi zelenilom, ne grade se u to doba samo na ladanju nego i u većim mjestima (Vukovar, Virovitica). Manje zgrade skladnih proporcija s visokim krovištem imaju većinom jednostavan pačetvorinast tlocrt (Klokovec porodice Ožegović). Tako su građene i brojne župne kurije (Podcrkavlje) kao i drvene kurije (Donja Lomnica porodice Modić-Bedeković, 1806). Neke od manjih dvoraca oživljava trijem sa stupovljem na glavnom ulazu (Marija Bistrica, Martijanec, Štrigovo). Reprezentativniji dvorci tlocrtno su raznoliki. Klasicističko obilježje imaju npr. tlocrtno četverouglasti dvorci s unutarnjim dvorištem (Bežanec, Ludbreg). Od Hrvatskog Zagorja do Baranje i Srijema zastupan je otvoren tip dvorca, građen u ključ ili u obliku slova »U« (Poznanovec; Stubički Golubovec; Balagovi dvori; Dalj, ljetnikovac patrijaršije, oko 1828; Tenje; Darda, dvorac K. Eszterhádzyja, 1813; Ilok, dvorac Odescalchija iz 1793, pregrađen 1839). Najkvalitetniju klasicističku profanu arhitekturu predstavljaju dvorci imućnih slavonskih feudalaca. Oni su tlocrtno različiti, no zajednička im je značajka da su koncipirani u obliku izdužene pačetvorine, različito razrađene u detaljima (smještaj istaknutih rizalita i altana sa stupovljem). U Vukovaru gradi impozantni dvorac sa središnjim dvospratnim rizalitom i s područnim zgradama porodica Eltz (1790, pregrađen 1811 i 1824). U Retfali kod Osijeka gradi S. Pejačević dvorac koji je na oba boka uz centralni dio prizemna građevina s mansardnim krovom (1796—1801). U Virovitici gradi <em>N. Roth</em> Pejačevićima prostran dvorac sa snažnim stupovljem u portiku. Našicama ostavljaju Pejačevići dva dvorca: manji prizemni s mansardnim krovom i s terasom prema parku, te jednokatni (1811) s naknadno prigrađenim kulama na bokovima. U Valpovu se u kompleks srednjovj. grada (u obliku nepravilnog trokuta) vješto uklapaju novi traktori s glavnim dvospratnim pročeljem prema parku. Također neki dvorci iz ranijega vremena dobivaju po koji klasicistički arhitektonski akcent. Tako npr. baroknom dvorcu u Gornjoj Stubici prigrađuju Oršići skladni portik. Osamljenu arhitektonsku vrijednost predstavljao je Vrkljanov dvor Januševec kod Zagreba (stradao u posljednjem ratu), tlocrtno četverouglast, s portikom, loggiama i kasetiranom kupolom u centralnom dijelu, građen (oko 1820) po nacrtima <em>B. Felbingera.</em> Nastaje i niz parkova engl. tipa. U njima se izmjenjuju travnjaci i slikovite grupe drveća, među kojima ima i egzota (Valpovo, Našice, Donji Miholjac, Đakovo, Daruvar, Mitrovica kod Sl. Požege, Stubički Golubovec). Neki su od njih nestali ili su opustošeni (Retfala, Darda, Ludbreg). U Zagrebu nastaje uz biskupski dvor park Ribnjak, a kulminaciju na tom području doseže zagrebački park Maksimir s impozantnom alejom i vrtnom arhitekturom, koja se inače rijetko javlja (tempietto u Donjem Oroslavju). U gradovima i uz pojedine ceste nastaju aleje platana i jablana (kotar Čakovec, kotar Virovitica, Marmontova aleja na početku Lujzijane u Karlovcu). U mediteranskom dijelu Hrvatske feudalna arhitektura je rjeđe zastupana. U Istri se na ladanju grade »štancije«; barokni klasicizam u njenom zap. dijelu reprezentira Dajla, štancija pri moru. U Dalmaciji govori o pojavi klasicizma nedovršena Garanjinova vila u Divuljama (pročelje u obliku grč. hrama). Franc. arhitekt <em>M.-P. Gauthier</em> izradio je planove za Gučetićev ljetnikovac u Trstenom kod Dubrovnika (1810), ali projekt nije izveden, kao ni projekti <em>V. Andrića</em> (npr. za kazalište u Splitu). Palače u to doba grade osim plemića i građani. Niz reprezentativnih palača gradi i pregrađuje u Zagrebu najmarkantniji udomaćeni graditelj <em>B. Felbinger.</em> Među javnim zgradama značajno je mjesto imala u Zagrebu »Bolnica milosrdne braće« (podigao je M. Vrhovac 1795—1804; kompleks porušen 1931); 1827 Zagreb dobiva Orfanatrofij s kapelom sv. Martina. Osamljenu pojavu predstavlja kasnoklasicistički Samostan milosrdnica sa crkvom sv. Vinka (1845—46); taj je kompleks već na pragu historicizma. Među reprezentativne zgrade toga vremena ide i osječka »Županija«, građena 1836—42 po nacrtu peštanskoga graditelja <em>J</em>. <em>Hilda.</em> Među vojnim objektima nastaje niz jozefinskih kasarna (Osijek); u doba Napoleona podignuta je tvrđava Imperial na dubrovačkom Srđu, a u Puli 1830 Austrija pregrađuje Kaštel. Neke zgrade dobivaju omiljeli motiv arkada s lukovima na dijelu prema javnom prostoru (općina na glav. trgu u Slavonskoj Požegi, oko 1800), a napose u Vojnoj Krajini (općine: Andrijevci, 1820; Brodski Stupnik, 1828). Općinske zgrade grade i istaknutiji majstori (Samobor, <em>A. Chicao</em> po nacrtu <em>B. Felbingera</em>); na Rijeci se kompleks objekata augustinaca pregrađuje 1835 u »Municipio«. Podižu se zgrade u društvene svrhe (Osijek, »Streljana« oko 1804), kupališne zgrade (Daruvar), mauzoleji (Nugentov »Mir junaka« na Trsatu). Izgradnja cesta traži niz objekata; podižu se mostovi (Tounj, <em>J. K. Knežić,</em> 1843) i česme pored putova (Vrbova u kotaru Nova Gradiška) ili u većim naseljima (Senj). Skupa tranzitna roba čuva se u funkcionalno građenim magazinima (Sisak, Karlovac). <em>F. Vukasović</em> gradi u Senju lučke uređaje koje omeđuje monumentalna masa magazina. Senjska Velika vrata su »Josephinae finiš«; ta je cesta u Karlovcu obilježena spomenikom »Josephinae principium«. Postanak cesta obilježen je ili natpisima (kod Makarske; na Novoj Kapeli, 1833) ili spomenicima katkad osebujnih oblika (»Kubus« kao spomen na izgradnju ceste Gospić—Karlobag, 1846). Među rijetke vrste javnih spomenika idu glorijete iz doba Marmonta (Trogir, 1809; Split, groblje na Sustjepanu). — U vezi s trgovačkim prosperitetom imućni građani grade brojne skladne zidanice, obično na kat, često osigurane željeznim kapcima koji su ukrašeni klasicističkim motivima (Karlovac, Petrinja, Kostajnica), ali rjeđe naglašene kakvim arhitektonskim elementom (Sisak, portal kuće Petrić s ant. spolijima, 1803). One svojim dobro dimenzioniranim, nepretencioznim oblikom pridonose skladnom izgledu mnogih starijih četvrti gradova u čitavu kontinentalnom dijelu Hrvatske, a katkada predstavljaju i veća arhitektonska dostignuća (kuća Dömötörffy, <em>В. </em><em>Felbinger,</em> u Zagrebu; kuća Müller u Varaždinu, 1830). Skladnih klasicističkih kuća ima i u Hrvatskom Primorju (Senj; Kraljevica, kuća Turković; Bakar), ali rijetko — koliko je zasad poznato — u Istri (Poreč) i Dalmaciji (školska zgrada kod Srebrnih vrata u Splitu; Zadar, nadbiskupija, 1831). Među urbanističkim rješenjima toga vremena ističu se regulacioni plan Siska iz 1829 <em>(Fištrović),</em> uređenje senjske luke, groblja Sustjepan u Splitu i izgradnja Dubrovnika izvan gradskih zidina.<br /> <em>Crkvena.</em> Mada je crkvena građevna djelatnost u doba klasicizma — napose na području Slavonije — obimna, ipak je svjetovna arhitektura premoćna, jer sakralna ne pokazuje jednako tipološko bogatstvo. U posljednjoj četvrtini XVIII st. nastaju crkve barokne koncepcije s klasicističkim detaljima (Draškovec, gradi je od 1774 M. Althan, tada gospodar Međimurja). Neke istaknutije crkve imaju kupolu (Bedekovčina, 1776; Vukovina, 1799). Tipološki je osamljena prostrana kapela u Pogančecu (kotar Križevci); iza baroknog pročelja klasicistički je prostor koncipiran jedinstveno, iako u njemu 4 stupca nose svod svetišta, a 4 vitka stupa s lisnatim kapitelima kupolu nad brodom. Dovršena je oko 1790. Svojom izrazito klasicističkom koncepcijom ističe se župna crkva u Suhopolju (1802—07): uz četverouglasto svetište nalazi se brod kružnog tlocrta, uza nj na bokovima dva zvonika, a pred glavnim pročeljem portik s jakim stupovljem; u unutrašnjosti nosi 6 stupova pjevalište. Skladan primjer toga smjera predstavlja i mala kapela u oporom velebitskom krajoliku u Podpragu. No pretežna većina katoličkih, grkokatoličkih, pravoslavnih i kalvinističkih crkava iz vremena kasnijeg klasicizma longitudinalne su jednobrodne građevine kasnobarokne koncepcije sa svetištem užim od broda, često sa škrtim arhitektonskim detaljima (Feričanci, 1803; Kašt, 1820). Zvonik se gotovo redovito izdiže povrh glavnoga pročelja. Prozori su često polukružnog oblika (Boričevac, 1844; Ivanjska, 1845; Podcrkavlje, 1846). U ponekim bogatije oblikovanim intérieurima imaju znatnu ulogu stupovi (Veliki Bukovac, 1820; Novigrad Podravski, 1830). Portali su rjeđi (Zabok, 1805). Reprezentativnije građevine nastajale su jednako u civilnom dijelu Hrvatske (Pregrada, dva zvonika, 1818) kao i u Vojnoj Krajini (Nova Gradiška, župna crkva, 1811—28). Istodobno se još grade drvene crkve (Buzeta), ili crkve s unutarnjom drvenom konstrukcijom svodova (Majske Poljane, 1820). U duhu onoga vremena moderniziraju se starije crkvene građevine (Gojio; Marjanci, 1813; Đakovo; Daruvar); na otocima i u Istri, gdje se u to doba manje gradi (Mali Lošinj, župna crkva; Kastav, kapela sv. Fabijana i Sebastijana, 1806), neke se crkve proširuju slikovitim otvorenim trijemovima. Po brojnim selima u sjev. Hrvatskoj nastaju poklonci, male edikule zatvorenog i otvorenog tipa u koje se stavlja plastika (Osijek, kameni križ, 1780; Ivanovec, 1800; Buzovec, 1814, Sv. Petka uz potok Pribudovac).<br /> <strong>Skulptura. </strong><em>Profana i javna.</em> Kao sastavni dio arhitekture rjeđe je zastupana (Sisak, portal kuće Mihelčić, 1815). Postoji više nadgrobnih spomenika s likovima pokojnika (Novi, Mrzljak, 1779; Stražeman, Janković, poč. XIX <em>st</em>.), grbovi (Belica, Inkey-Pallin, 1836), reljefi s obilježjima romantičnog klasicizma (Samobor, Bahovec, 1839), pa rastuženi lik žene (Vinica, spomenik Köröskényi, 1841), te urne i ostali klasicistički dekor (Zagreb, Jurjevsko groblje; Gospić, Witas, 1864). Klešu se i spomenici u obliku sarkofaga (grob J. K. Knežića, graditelja cesta na Vratniku, 1848). Neki su spomenici, osobito u doba bidermajera, od ljevena željeza (Zagreb, Mirogoj, srpanjske žrtve, 1855). — Osobita sklonost za podizanje javne plastike zapaža se u Međimurju i Podravini, gdje se dižu brojni spomen-stupovi. Klasicizam se više očituje u oblikovanju postamenata, a skulptura zadržava kasnobarokne forme (spomenici u Donjem Vidovcu iz 1792 i 1794; Štrigovo, Sv. Rok; Mali Bukovac, Sv. Florijan). Imena majstora rijetko su poznata (Donji Miholjac, Sv. Florijan od <em>J. Bücka,</em> 1802). Slikovite cjeline sačinjavaju skupine pilova (rustificirana grupa u Murskom Središću, 1807) i grupe skulptura oko pila (Kotoriba, pil sv. Trojstva). Pil klasicističke koncepcije podiže selo i u drugoj pol. XIX <em>st.</em> (Hodošan, Sv. Obitelj, 1852; Goričan, rustični Tužni Krist, 1896). Brojni pilovi stoje slobodni u prirodi, a neki su smješteni u poklonce-edikule (Pavlovec: Tri Kralja, 1800, Sv. Florijan, 1820). Od ostalih vrsta javnih spomenika rado se dižu obelisci. Oni sa slovom »N« na mostu u Kostajnici podsjećaju na napoleonsko doba. Osobitom elegancijom isticao se obelisk iz 1834 na početku Vlaške ulice u Zagrebu (porušen 1878).<br /> <em>Sakralna.</em> Kao sastavni dio arhitekture sakralna skulptura rjeđe krasi crkve toga vremena (reljefni ukrasi portala: Donji Vidovec, 1792; Duboševica u »Zopfstilu«, 1794; Zabok, 1805). U duhu baroka gdjegdje se na pročelja stavlja kasnobarokna plastika (Pogančec, oko 1790; Gola, oko 1842). Ostala skulptura — obično kasnobaroknih obilježja — vezana je uz crkveni namještaj (oltari, propovjedaonice). Retabli oltara različite su koncepcije. Barokni klasicizam često je zastupan prozračno koncipiranim tektonskim tipom (Kotoriba, 1781) s ukrasnim motivima Louis XVI (girlande, rozete, lovorov list). Klasicistički komponirani retabli tektonskog tipa usvajaju korintske stupove (Draž; Orahovica, župna crkva). Oltare tabernakulskog tipa (često glavne) ponajčešće ukrašuju kipovi anđela adoranata uz tabernakul, a u pozadini je obično smještena slika velikih dimenzija (Draškovec, oko 1779; Podgorači Suhopolje, oba iz poč. XIX <em>st.</em>). Zasad je malo poznatih imena majstora koji u to vrijeme rade oltare (Tovarnik, župna crkva, <em>F. Zahn </em><em>iz </em>Budima, 1804; Cirkovljan, varaždinski majstor <em>Pič,</em> 1838—39, koji je radio i oltare za kapucinsku crkvu u Varaždinu). Jednostavnije propovjedaonice ukrašavaju se klasicističkim motivima (Zagreb, župna crkva sv. Ivana; crkva reformiranih u baranjskom Lugu, 1810). Poneke od njih imaju reljefe s biblijskim prizorima (Kotoriba, 1781; Goričan, oko 1793; Dekanovec, oko 1793), a katkada u duhu baroka kipar i u to vrijeme stavlja na ogradu punu plastiku (Vratišinec, 1819). Među propovjedaonice osebujnih oblika ide ona u obliku pećine sa Sv. Petrom i pijetlom u Suhopolju. — Rijetka je skulptura neovisna o crkvenom uređaju; ona i u doba historicizma zadržava indiferentan izraz klasicističke plastike (Zagreb, katedralna skulptura romantičnoga klasicizma majstora <em>A. Sickingera</em> iz Münchena, 1847). Vještina drvorezbarenja očituje se na ikonostasima (Dalj, ljetnikovac patrijaršije), na tronovima i pevnicama (Mirkovci; Mohovo; Šarengrad, 1818), na ispovjedaonicama (Zagreb, župna crkva sv. Ivana; Kuzmica), na okvirima slika i ogledala (Legrad; primjerci po muzejima).<br /> <strong>Slikarstvo. </strong><em>Profano.</em> Zidno slikarstvo, vezano uz arhitekturu, zastupano je u dvorcima i palačama. Vedute gradova bile su prikazane na freskama u Januševcu (propalo) i Poznanovcu (prežbukano); pejzaž s klasicističkom arhitekturom naslikan je u Bakru (danas Muzej), dok alpskih pejzaža romantičnog duha s klasicističkim dekorom ima u Zagrebu (kuća Orešković, oko 1822). Često se slikaju i zidne sunčane ure (Jastrebarsko, samostan 1845). Rjeđi su primjeri drugih vrsta slikarstva izrazito klasicističkog smjera. Tako je npr. u opusu <em>V. Karasa</em> iz rimske faze (1845—47) nastala »Menada« i »Justitia«. Nekoliko minijatura, koje prikazuju pojedine osobe iz poč. XIX <em>st.,</em> čuvaju Muzej za umjetnost i obrt u Zagrebu i Gradski muzej u Varaždinu. U Dubrovniku, pod utjecajem suvremenih strujanja u Italiji, slikaju — većinom portrete — <em>P. Katušić</em> (oko 1765—oko 1798) koji prenosi klasicizam iz Rima, zatim <em>R. Martini,</em> podinspektor solinskih starina (1771—1846) i <em>C. Reggio</em> koji je naslikao karakterističan obiteljski portret porodice Andrović u suvremenim kostimima.<br /> <em>Crkveno</em> iluzionističko kasnobarokno zidno slikarstvo popraćeno klasicističkim dekorom nastaje u sjev. Hrvatskoj i u doba klasicizma (Češljakovci), pa čak i u drugoj pol. XIX <em>st</em>. (Mali Bukovac, <em>J. Brollo,</em> 1878). Istovremeno ukrašuju intérieure i majstori pučkoga smjera (drvene crkve; Lug, crkva reformiranih, <em>J. Botos</em>). Kasnobarokni način održava se i u štafelajnim slikama (Štrigovo, župna crkva, oltarna slika »Smrt sv. Josipa«, <em>M. Schiffer,</em> 1814), na kojima skala boja postaje hladnija. Kvalitetnijih oltarnih slika ima po Baranji i Slavoniji, katkada i po malim selima (Lacići). Izvode ih koji put bolji majstori (Suhopolje, sv. Terezija, <em>J. A. Schöfft</em>), a katkada i po koji malo poznati domaći (Grižići, Sv. Mihovil, <em>I. N. Debeljaković,</em> 1828). U njih se gdjegdje unose i profani elementi (Draškovec, Sv. Kajetan s groficom Althan u suvremenom kostimu, oko 1793). U radovima za pravoslavne crkve zapaža se utjecaj klasicizma već na ikoni iz Srpskih Moravica od <em>M. Sperance</em> iz 1786 (Muzej Srba u Hrvatskoj, Zagreb). Niz ikonostasa u doba klasicizma rade domaći majstori (Marinci, <em>J. Nedeljković </em>i <em>I. Lončarević</em> iz Sombora, 1834; Novi Pavijani, <em>Kućedrvić,</em> 1848; Šarengrad, <em>B. Đukić,</em> 1854—55; Rovišće, 1856).<br /> <strong>Umjetnički obrt. </strong>Naročito na predmetima ove vrste odrazuju se i u Hrvatskoj sva strujanja razdoblja klasicizma (barokni k., stil Louis XVI, »Zopfstil«, empire, bidermajer). Iz tog razdoblja ima karakterističnih primjera pokućstva, crkvenog namještaja, satova, posuđa od porculana, kamenine, stakla i metala, što se uvozi ili nastaje u domaćim manufakturama i radionicama. Klasicistički motivi, katkad s figuralnim reljefima, nalaze se na pećima (Poznanovec; Cerje; Osijek, Muzej). Osobit značaj ima kovano željezo koje se u različite svrhe primjenjuje u vezi s arhitekturom. Rade se: rešetke na prozorima (Osijek, kuća u ul. Zmaj Jove), ograde — često s motivom koplja (Sisak, kuća Mihelčić, 1816; Zagreb, Opatička ul. 18), vrata (Pakra), balkoni (Samobor, Općina, 1825), brojne kvake, okovi na profanim i crkvenim zgradama, lunete nad ulazima (reprezentativni primjerak s vrata u zidinama pred zagrebačkom katedralom u Muzeju za umjetnost i obrt u Zagrebu). Zlatarski klasicistički predmeti rano se javljaju. Biskup J. Galjuf naručuje 1780 iz Beča srebrni relikvijarij u obliku sarkofaga za zagrebačku katedralu. Mnoštvo različitih predmeta — napose za crkvenu upotrebu — uvozi se ili izrađuje: kandila (Osijek, Sv. Mihovil, 1818), svijećnjaci (Podgorač), monstrance (Cerje), putiri (Bobota, 1820; Vukovar, 1843) i kaleži (Prelog; Mihovljan, 1820) od kojih su neki ukrašeni sličicama u emalju (Donja Voća; Đakovo; Krapina, crkva franjevaca). Poznati su radovi zagrebačkih zlatara <em>M. Ebnera</em> (veliki okvir od pozlaćena bakra i srebra za sliku bl. Augustina Kažotića u sakristiji katedrale) i <em>V. Lehmanna,</em> koji izrađuje srebrno posuđe, te Varaždinca <em>J. Kunića</em> (kalež oko 1800).<br /> LIT.: Park Jurjaves, Beč 1853. — <em>J. Brunšmid,</em> Kameni spomenici hrv. nar. muzeja u Zagrebu, VjHAD, 1912. — <em>Gj. Szabo,</em> Spomenici kotara Klanjec i Pregrada, ibid., 1912. — <em>Isti,</em> Spomenici kotara Krapina i Zlatara, ibid., 1913—14. — <em>Isti,</em> Spomenici kotara Ivanec, ibid., 1915—19. — <em>Isti,</em> Epilog, Narodna starina, 1928, 16. — <em>A. Schneider,</em> Bartolomej Felbinger, HR, 1929. — <em>Isti, </em>Perivoji, vrtovi i šetališta u starom Zagrebu, Narodna starina, 1930, 20. — <em>Isti, </em>Popisivanje, 1933—41, 46—53. — <em>Lj. Babić,</em> Umjetnost kod Hrvata u XIX <em>st., </em>Zagreb 1934. — <em>Gj. Szabo,</em> Bartholomäus Felbinger, Morgenblatt, 24. XII 1935. — <em>Isti,</em> Kroz Hrvatsko Zagorje, Zagreb 1939. — Senj, Hrvatski kulturni spomenici JA, 1940. — <em>Gj. Szabo,</em> Stari Zagreb, Zagreb 1941. — <em>J. Horvat, </em>Kultura Hrvata kroz 1000 godina, II, Zagreb 1942. — <em>J. Bösendorfer,</em> Structura novae Domus Curialis, Osječki zbornik, 1942, 1. — <em>M. Stahuljak,</em> Nadgrobni spomenici sv. Jurja u Zagrebu, Hrvatska prošlost, 1943, 4. — <em>K. Prijatelj,</em> Les monuments français de Split et de Trogir, Annales de l’Institut français de Zagreb, 1945, 26<strong>—</strong>27. — <em>C. Fisković,</em> Artistes français en Dalmatie, ibid., 1946, 28—29. — <em>Isti,</em> Stara splitska kazališta, Split 1946. — <em>I. Bach,</em> Prilozi povijesti srpskog slikarstva u Hrvatskoj od kraja XVII do kraja XVIII <em>st.,</em> HZ, 1949, I. — <em>A. Horvat,</em> Pregled spomenika kulture u Baranji, Arhitektura i urbanizam, 1951, 5—8. — <em>L. Dobronić,</em> Kovano željezo u radu zagrebačkog arhitekta Bartola Felbingera, ibid., 1951, 5—8. — <em>A. Mohorovičić,</em> Analiza historijsko-urbanističkog razvoja grada Zagreba, Rad JA, 1952, 287. — <em>K. Prijatelj,</em> Tri slikara iz XIX <em>st.,</em> Split 1952. — <em>D. Pinterović,</em> Povijest namještaja ilustrirana primjerima muzeja Slavonije, Osijek 1952. — <em>L. Dobronić,</em> Kovane rešetke na arhitektonskim spomenicima sjeverne Hrvatske od gotike do bidermajera, Arhitektura, 1953, 4. — <em>A. Horvat,</em> Slojevi kulture pod živim gradom (Sisak), ČIP, 1954, 5. — <em>Ista, </em>Obilazak spomenika kulture na području kotara Sl. Brod, Vijesti MK, 1954, 4. — <em>M. Ilijanić,</em> Prilog istraživanju krapinske keramike, Peristil, 1954, 1. — <em>K. Firinger,</em> Likovna umjetnost u Osijeku u XVIII. i poč. XIX. <em>st.,</em> Tkalčićev zbornik, I, Zagreb 1955. — <em>I. Petricioli,</em> Stara nadbiskupska palača u Zadru, ibid., 1955. — <em>A. Horvat,</em> Spomenici arhitekture i likovnih umjetnosti u Međumurju, Zagreb 1956. — <em>Ista,</em> Spomenici u Hrvatskoj, Zagreb 1956. — Umetnička obrada metala naroda Jugoslavije kroz vekove, I—II, Katalog, Beograd 1956. — <em>B. Misita-Katušić,</em> Kratak pregled arhitekture Osijeka kroz tri stoljeća, Osječki zbornik, 1956, 5. — <em>O. Klobučar,</em> Tvornica kamenine u Zagrebu, Iz starog i novog Zagreba, I, Zagreb 1957. — <em>I.</em> <em>Bach,</em> Srebrno posuđe, rad zagrebačkog zlatara prije 150 godina, Vijesti MK, 1957, 6. — <em>D. Jurman-Karaman, </em>Klasicistički arhitektonski objekti Maksimira, Iz starog i novog Zagreba, I, 1957. — <em>D. Jurman-Karaman</em> i <em>D. Mladinov,</em> S evidencionog putovanja u kotaru Vinkovci, Vijesti MK, 1958, 4. — <em>A. Horvat,</em> O urbanističkoj jezgri Virovitice, Bulletin JA, 1958, 3. — <em>A. Simić-Bulat,</em> Zbirka minijatura u Muzeju za umjetnost i obrt u Zagrebu, Tkalčićev zbornik, II, Zagreb 1958. — <em>Ista,</em> Vjekoslav Karas, Zagreb 1958. — <em>K. Prijatelj,</em> Splitski slikari XIX stoljeća (katalog izložbe), Split 1959. — <em>D. Jurman-Karaman,</em> Maksimirski vidikovac i njegovi oblikovni elementi, Bulletin JA, 1959, 2. — <em>A. Horvat,</em> O baroknom klasicizmu u Pogančecu, ibid., 1960, 2—3. — <em>Ista,</em> Neogotički kolos-kipovi u Zagrebu 1847. i razmatranja o pojavi historicizma u Zagrebu, Iz starog i novog Zagreba, 1960, 2.<tab>A. Ht.</tab><br /> SLOVENIJA. Klasicizam se vremenski podudara s ekonomskom krizom na kraju XVIII <em>st.</em> i, u prvim desetljećima XIX <em>st.,</em> s Napoleonovom okupacijom naših krajeva. U novim prilikama gubi lik. umjetnost svoj monumentalni barokni format i postaje građanska i intimnija. Zbog jake barokne tradicije, k. u Sloveniji nije snažnije došao do izražaja i skroman je po broju spomenika: u građanskim intelektualnim krugovima prevladava interes za književnost i nauku. U profanoj lik. umjetnosti javlja se građanski portret i vrlo rijetko pejžaz. Crkveno slikarstvo i kiparstvo dalo je mnogobrojna djela, ali je sve do sredine XIX <em>st.</em> sačuvalo obilježja baroka. Klasicistički elementi javljaju se u djelima baroknih crkvenih slikara <em>J. Potočnika</em> (1752—1834) i <em>L. Layera</em> (1752—1828): hladnije i svjetlije boje, smirena kompozicija i treznije shvaćanje motiva. Predstavnik građanskog klasicističkog portreta jest <em>A. Herrlein</em> (1739—1817), doseljeni Nijemac, nastavnik crtanja u Ljubljani. Izradio je veći broj portreta u Ljubljani (»Ljubljanski strijelci«), a slikao je i u Hrvatskoj.<br /> U drugoj pol. XVIII <em>st.</em> mijenja se dotada uobičajen način odgajanja umjetnika, koji se u doba propadanja cehovskih radionica počinju školovati na akademijama u Beču i Rimu. Neki slovenski umjetnici rade i izvan svoje zemlje: među njima je najistaknutiji klasicist evr. formata <em>F. Kavčič</em> (1762—1828), predstojnik odsjeka za kiparstvo, slikarstvo, bakrorez i mozaik na bečkoj akademiji. Njegove velike kompozicije s temama iz ant. historije i Svetog pisma pokazuju — osim znanja i realizacije u smislu akademske klasicističke forme — također i nastojanje za veličanje građanskih vrlina i kreposti, karakteristično za njegovo vrijeme. Značajni su njegovi crteži u tušu s tal. motivima; na jednome je nacrtao svoga rimskog znanca J. W. Goethea (Ljubljana, Narodna gal.; tu se nalaze i dvije njegove slike »Fokion sa ženama« i »Salamunov sud«). Utjecaje klasicističke škole pokazuju i drugi slov. slikari s poč. XIX <em>st. M. Langus</em> (1792—1855) je nakon povratka iz Rima (poslije 1826) izradio nekoliko klasicističkih portreta, koji su već prožeti duhom romantizma. U klasicističkom stilu nastaju i radovi umjetničkog obrta: reljefni ukrasi u štuku s ant. i klasicističkim motivima ispod prozora na fasadama građanskih kuća i palača u Ljubljani, Ptuju, Kamnoj Gorici i drugdje. Posebnu skupinu predstavljaju malobrojni spomenici empirea (Polhov Gradec, Dol pri Ljubljani, Fužine) i nadgrobne ploče s visokom kaligrafskom kulturom. Solidna razina održala se na opremi i pokućstvu koje je oblikovano u klasicističkim formama i prilagođeno malograđanskim prilikama. Plastika je malobrojna (veliki oltar hodočasničke crkve na Logu pri Vipavi; veliki oltari u Postojni, Kokri i dr.).<br /> Arhitektura klasicističkoga karaktera u Sloveniji može se u općim crtama podijeliti prema vremenu nastajanja u tri skupine: prva nastaje potkraj XVIII <em>st. </em>još na baroknim koncepcijama, sa smirenim klasicističkim elementima, druga koja se javlja s napoleonskim ratovima, i konačno ona koja poslije 1830 dobila svoj građanski karakter u bidermajeru.<br /> Za prvu je grupu, među ostalim spomenicima, značajan veliki oltar u Velesovom, župna crkva s opremom iz toga vremena u Postojni i zdenac kod sv. Florijana u Ljubljani (1780). Slijedeća skupina, empire, povezana je s franc. okupacijom i s osnivanjem »Ilirskih provincija« (1809—13). Značajno je za novu lik. orijentaciju uređenje parkova i trgova kao provincijski odjek ove u Zapadnoj Evropi istaknute pojave: Lattermanov drvored u Ljubljani (njegov je prvotni izgled danas izmijenjen), Trg Zvezda u Ljubljani i »Paviljon dveh cesarjev« sagrađen 1821 prilikom Ljubljanskog kongresa. Važan spomenik toga doba bila je »Reduta«, srušena 1895. Umjetnički najznačajnije djelo simbioze arhitekture i parka, kao izraz novog odnosa prema prirodi, dva su paviljona u obliku dorskih hramova (knjižnica i muzej) s odgovarajućim uređenjem vrta i drveća u Erbergovu dvorcu u Dolu kod Ljubljane. Prilično je dobro sačuvan dvorac u Ormožu (1810) s oslikanim intérieurima i opremom. Kazina u Ljubljani iz 1838, sa svojim ulazom, stubištem, dvoranom i balkonom, lijep je primjer karakteristične klasicističke arhitekture, prilagođene društvenim potrebama građanstva. I građanske kuće u različnim krajevima Slovenije još i danas djeluju stanovitom plemenitom smirenošću, iako su to u većini primjerci provincijalno simplificirane klasicističke arhitekture: Recherova kuća u Ljubljani na Rimskoj cestri 2, Bleiweis-Souvanova na Mestnom trgu 24 s fasadom ukrašenom reljefima, više građanskih kuća u Ljubljani koje su prilikom restauracije dobile klasicističke fasade (»Pod Lipo« na Borštnikovu trgu), građanske kuće u Ptuju (kuća u Bezjakovoj ul. 8 iz 1815 s polukružnim reljefima iznad prozora, kuća na Slovenskom trgu 9 s klasicističkim reljefima na fasadi), kuće u Mariboru i Kamnoj Gorici koje imaju fasade također ukrašene reljefima, kuće u Kopru i u Piranu gdje je izvanredno lijepo ostvarenje te arhitekture crkva sv. Petra na Tartinijevu trgu (1818). Klasicizam se odrazuje i u unutarnjoj opremi gradova i kuća, u pokućstvu koje se danas većinom nalazi u muzejima (Muzeji u Mariboru i Celju, Mestni muzej u Ljubljani). Ukrasni klasicistički elementi odrazuju se i u seoskoj arhitekturi: crkva u Brusnicama kod Novog Mesta i bogatije seljačke kuće s kamenim portalima koje kao likovni ukras primjenjuju klasicističke motive sve do 1870. Kasni je odjek klasicizma sredine XIX <em>st.</em> i arhitektura lječilišta u Rogaškoj Slatini.<br /> Od graditelja istakao se <em>Joseph Schemerl von Leytenbach</em> (Ljubljana, 1752—Beč, 1837), predstavnik austr. historijskog klasicizma, koji je pregradio bivši franjevački samostan u Ljubljani u Licej, a kasnije gradio u Beču (Tehnika).<br /> LIT.: <em>F. Stelè,</em> Oris zgodovine umetnosti pri Slovencih, Ljubljana 1924. — <em>V. Steska,</em> Slovenska umetnost, Slikarstvo, Prevalje 1927. — <em>Isti,</em> Nekateri spomeniki iz empirske dobe, ZUZ, 1928, str. 48—50. — <em>F. Stelè,</em> Slovenski slikarji, Ljubljana 1949. — <em>F. Mesesnel,</em> Umetnost in kritika, Ljubljana 1953. — Klasicizem in romanticizem, Katalog izložbe, Ljubljana 1954. — <em>N. Šumi, </em>Spomeniška Ljubljana, Ljubljana 1962.<tab>F. Zn.</tab><br /> CRNA GORA. U Crnoj Gori nema spomenika klasicističke umjetnosti osim u Boki Kotorskoj, gdje stvaralačka umjetnost, uglavnom, završava sa barokom. Jedina je građevina podignuta u klasicističkom stilu, po projektu trogirskog arhitekta <em>Marka Benzona</em>, crkva sv. Mihaila Arhanđela na katoličkom groblju u Škaljarima blizu Kotora, a i to nije iz vremena kada je ova umjetnost vladala u Evropi, nego iz 1856. — Jedino je djelo klasicističke skulpture glavni oltar od bijeloga kararskog mramora u crkvi sv. Matije u Dobroti iz 1772 izrađen u Mlecima. Taj oltar ima dobar reljef na antependiju »Skidanje s križa« i kipove Bogorodice i sv. Josipa od nepoznatog mlet. vajara. — U poč. XIX <em>v.</em> radio je po Boki slikar <em>F. Potenza</em> iz Italije, u klasicističkom duhu kao sljedbenik franc. slikara J.-L. Davida. U crkvi sv. Stasije (Fustahije) u Dobroti nalazi se njegova oltarska slika »Poklonstvo kraljeva«, dobra u kompoziciji i koloritu, u crkvi sv. Antuna Padovanskog u Tivtu slika sv. Petra i Pavla, a u salonu kuće Florio (sada Luković) u Prčanju dva prizora iz Biblije.<tab>N. L.</tab>",3,,
NARODNOOSLOBODILAČKA BORBA NARODA JUGOSLAVIJE U LIKOVNIM UMJETNOSTIMA,527,"<strong>NARODNOOSLOBODILAČKA BORBA NARODA JUGOSLAVIJE U LIKOVNIM UMJETNOSTIMA. Slikarstvo i grafika. </strong>NOB je sadržaj veoma velikog broja likovno i dokumentarno značajnih slikarskih i grafičkih djela, nastalih u toku samoga rata i poslije Oslobođenja. U radovima stvorenim u ratu produbljen je umjetničkom senzibilnošću doživljaj NOB-a — oni su svjedočanstva jedinstvene moralne i likovne vrijednosti i najautentičnija kronika revolucije. Ti su radovi nastajali u najtješnjoj sraslosti umjetnika i teme, u izuzetnim stanjima i napetostima svijesti, kao snažni i spontani prodori potrebe iskazivanja i reagiranja, kao jedan oblik protesta i otpora a ujedno i glasa humanosti. Rađena bez atelierske tišine i koncentracije, bez namjere da budu izložena, stvarana često u kratkim časovima odmora, između marševa, pokreta i uzbuna, ili u tamnicama i logorima, ova djela nose svježinu improvizacije i intenzitet pune angažiranosti. U slikarske ratne bilježnice zacrtana su lica ratnih drugova, likovi bezimenih boraca, ranjenika i tifusara, mučenja, zločini, zgarišta, glad i strah, scene iz bolnica, dječjih domova, zbjegova, tamnica i logora, zahvaćene su kolone u hodu, prikazana su opustošena naselja i pejzaži. Neki su se slikari u obradbi tema usmjerili na objektivnu istinitost i fiksirali stvarnost historijskih trenutaka. Drugi su prenosili doživljaje u simbolički zgusnut i ekspresivan izraz s halucinantnim alegorijama između snoviđenja i realnosti. Za slikare, koji su pristupili NOB-u već kao izgrađene umjetničke ličnosti, ova tematika znači poseban period u njihovu cjelokupnom djelu, kod mnogih jedan od najboljih i najplodnijih, a niz mladih umjetnika dao je u borbi svoja prva ostvarenja. Poslije Oslobođenja NOB ostaje tema urasla u naš likovni život. Nesmanjena je inspirativna snaga sadržaja borbe, koji u sve većoj vremenskoj udaljenosti poprimaju nove oblike u svijesti slikara i sugeriraju suvremenije interpretativne metode. — Znatan se dio lik. rada na oslobođenom teritoriju odvijao u tehnikama AGITPROP-a političkih ili vojnih ustanova, u kulturno-umjetničkom odsjeku ZAVNOH-a, ZAVNOBiH-a itd. U tehnikama su štampane naslovne stranice časopisa i proglasi, izrađivan je ilustrativni i propagandni materijal, plakati, portreti i dr. — Slike su u borbi zbog pomanjkanja materijala rađene ponajviše kao crteži u olovci, tušu, ugljenu, kredi, tinti, boji za toniranje drva (bajcu), rjeđe u drvorezu i linorezu. Mnogo je radova propalo u toku rata, iako im se posvećivala najveća pažnja; kad je bilo moguće, pohranjivali su se s ostalim arhivima.<br /> <em>Izložbe.</em> Još u toku NOB-a održane su izložbe umjetnika partizana: »Izložba umjetnika partizana« maj 1942 u Foči. — »Ilegalna izložba slika i kipova« april 1943 u Splitu, u stanu Marina Studina (povodom godišnjice osnivanja gradskog NOO). — »Izložba umjetničkih slika, fotografije i štampe iz NOB-a« jun 1943 u Otočcu (u organizaciji AGITPROP-a CKKPH); izložba je prenesena u Senj, Crikvenicu i Novi. — »Izložba slika i grafike« jun 1944 u Topuskom (povodom Prvoga kongresa kulturnih radnika Hrvatske), dotada najveća izložba. — »Izložba crteža i fotografije iz NOB-a« august 1944 u Hvaru (povodom Druge konferencije jedinstvene Narodnooslobodilačke fronte za Dalmaciju). — »Izložba umjetnika partizana« decembar 1944 — januar 1945 u Splitu. — »Razstava partizanske grafike in risbe« 1944 u Semiču u Beloj Krajini, iste godine u Črnomlju (povodom »Zborovanja kulturnih delavcev«), 1945 ponovno u Črnomlju. — »Izložba umjetnika partizana« februar 1945 u Dubrovniku i Šibeniku, mart u Zadru, jun u Zagrebu (Umjetnički paviljon), august u Rijeci i Ljubljani. — »Razstava slovenskih umetnikov partizanov« 1945 u Ljubljani i Zagrebu. — »Razstava za svobodo padlih umetnikov« 1945 u Ljubljani. — Izložba radova zbjega u El Shattu: jul 1944 u El Shattu, novembar 1944 u Kairu, decembar 1944 u Aleksandriji, jul 1945 u Splitu, decembar 1945 u Zagrebu. — »Izložba radova boraca XXXIII divizije« jun 1945 u Zagrebu. — »Izložba vojno-pozadinskih jedinica« jun 1945 u Splitu. — »Izložba I armijske brigade« august 1945 u Zagrebu.— »Izložba dokumenata NOB-a« oktobar 1945 u Zagrebu (Moderna galerija). — M. Božović izlaže na Cetinju ciklus slika na temu »Sutjeska« i »Ustanak« 1946 i 1947. — »Izložba likovnih radova iz NOB-a u čast osme godišnjice narodnog ustanka u Hrvatskoj« jul 1949 u Zagrebu. — »Tragom V. ofanzive« 1950 u Beogradu. — »Izložba u čast 10-godišnjice Ustanka u Hrvatskoj« u Zagrebu 1951 (JA). — »Razstava partizanske grafike« 1952 u Ljubljani. — »Posmrtna izložba Zvonka Glada« februar 1953 u Zagrebu. — »Crteži i grafike NOB-a« 1955 u Zagrebu (Institut za likovne umjetnosti JA). — »Izložba crteža iz doba partizanstva« Petra Šimage maj 1946 i jul 1955 u Zagrebu. — »Partizanske grafike in risbe« u okviru izložbe »Sodobna slovenska umetnost« 1958 u Ljubljani. — »Izložba ULUHA u čast 15-godišnjice borbe na Sutjesci« 1958 u Zagrebu. — »NOB u likovnoj umjetnosti« u Dubrovniku 1959. — »Umjetnost u revoluciji« u Zagrebu 1959—60 (Savez likovnih umjetnika Jugoslavije). — »Dokumenti revolucije« 1961 u Zagrebu (Muzej narodne revolucije). — »Listovi iz NOB-a« (M. Detoni — V. Radauš) 1961 u Zagrebu. — »NOB u djelima likovnih umjetnika« 1961 u Sarajevu, prenesena u Mostar, Zenicu, Tuzlu, Banju Luku, Doboj i Osijek. — »Crteži, grafike i akvareli iz NOR-a« 1963 u Beogradu. — Najznačajnija izložba novijih djela о NOB-u: »NOB u delima likovnih umetnika Jugoslavije« 1961 u Beogradu (Dom Jugoslovenske narodne armije).<br /> Autori i djela sa sadržajima о NOB-u u slikarstvu i grafici:<br /> SRBIJA. <em>Andrejević-Kun Đorđe</em> (1904—1964) mape grafike: »Krvavo zlato«, 1937, »Za slobodu«, 1940 (borba španjolskog naroda 1936—39; mapa izvedena 1938), »Crteži, studije i skice«, 1940; »Partizani«, 1946. — »Na položaju«, crtež 1943; »Pored reke«, »Politički čas«, »Tifusari«, crteži, 1944; »Pored poginulog druga«, crtež, 1945; »Svjedoci užasa«, »Kolona«, ulja, 1946; »Narod se brine о partizanima«, ulje, spomen-friz; »Svima onima koji se nisu vratili i onima koji su ih očekivali«, drvorez, 1957; »Prsa о prsa«, ulje, 1961. <em>Antić Danica</em> (1916—) »20 oktobar 1944«, ulje, 1961. <em>Bajić</em> <em>Miloš</em> (1915—) »Na dan oslobođenja« akvarel, 1947; »U povratku iz kamenoloma«, tuš i boja, I951; »Mathauzen za vreme ručka«, crtež, 1952; »Banjica — 11 septembar«, skica za mozaik, 1961. <em>Baruh Bora</em> (1911—1942), izradio na robiji 1939 ciklus slika i crteža »Život u logoru«. <em>Benzon Marin</em> (1920—) »Posle borbe«, ulje, 1953; »Senke igmanskog marša«, ulje, 1961; »Bolestan borac«, olovka; »Partizanski kurir«, ulje. <em>Berenđija Mihajlo </em>(1919—) »Glavni ulaz u Batunu«, tuš; »Ranjeni drug« i »Izbeglice«, linorezi. <em>Bešević Nikola</em> (1892—) »Zbeg«, ulje, 1949. <em>Berberović Luka (</em> 1934—) »Kurir«, ulje, 1961. <em>Bijelić Jovan </em>1886—1964) »Borba«, I i II, ulja, 1961<em>. Bogojević Slavoljub</em> (1922—) »Ratnik«, disperzin s uljem; »Kadinjača«, ulje; »Okupirani sni«, tuš, 1961. <em>Bošan Đorđe</em> (1918—) »Za život«, ulje, 1961. <em>Brodić Kosta</em> (1927—) »Igmanski marš«, »Prošlost koja se ne zaboravlja«, ulja, 1961. <em>Cigarčić Dragutin</em> (1922—) »Sukobi«, ulje, 1961. <em>Cmelić Milan</em> (1925—) »Obaveštenja« i »Tragovi«, ulja, 1961. <em>Čvorović Slavoljub</em> (1934—) »Ilegalni skup« i »Ilegalna kovačnica«, ulja, 1961. <em>Ćelić Stojan</em> (1925—) »Borba kod Gračanice« i »Prelaz kod Dubice«, linorezi, 1945. <em>Dokić Dana</em> (1912—) »Napušteno ognjište«, ulje, 1945. <em>Džmerković Božidar</em> (1930—) »Protest«, »Na streljanju«, »Ilegalni sastanak«, litografije, 1961. <em>Džumhur Zuko</em> (1921—) »Rat«, ulje, 1961. <em>Đuranović Mato</em> (1895—) »Pogled na napušteno ognjište«, ulje, 1960. <em>Đurić Svetislav</em> (1929—) »Zastava umrlih«, tempera; »Taoci«, fotolavirung, 1961. <em>Graovac Nikola</em> (1907—) »Sa Neretve«, ulje, 1961. <em>Ilačević Boško</em> (1934—) »Sutjeska«, ulje, 1961. <em>Ilić Boža</em> (1919—) »Vjazma«, ulje 1947—48; »Glava mrtve majke«, ulje 1947. <em>Ilić Đorđe</em> (1920—) »Užasi rata« i »Rat ili mir«, ulja, 1961. <em>Ivanjicki Olga</em> (1931—) »Sutjeska«, ulje, 1961. <em>Jelača Nebojša</em> (1911—) niz slika i crteža iz zarobljeništva; »Deljenje krompira«, ulje; »Zarobljenik«, tuš 1943. <em>Jeremić Aleksandar</em> (1925—) »1942 godina«, ulje, 1961. <em>Kangrga Olivera</em> (1923—) »Hiljadu devetsto četrdesetprva«, ulje, 1960; »Vizija umirućeg partizana«, ulje, 1961. <em>Karamatijević Pivo</em> (1912—1963) »Zbeg«, crtež, 1945; »Krajiškinje«, crtež, 1946; mapa crteža »Motivi iz oslobodilačkog rata«, 1948; »Partizani«, tuš, 1949; »Tifusari«, crtež, 1950; »Mrtvi«, »Drugovi«, »Sa Sutjeske«, crteži, 1951; »Sećanje«, litografija u boji, 1957; »Sećanje«, I, II, III, linorezi, 1961; ilustracije za »Zbornik narodnih heroja«. <em>Karanović Boško</em> (1924—) mapa drvoreza »Iz biografije druga Tita«; »Logor«, akvatinta, 1957. <em>Karlavaris Bogomil</em> (1924—) »Spaljeno selo« i »Zločin«, ulja, 1961. <em>Kecić Milan</em> (1910—) »Porušeni magacin«, ulje, 1945. <em>Konjović Milan</em> (1898—) »Borba na salašu«, ulje, 1945; »Od fašista porušeni manastir Rakovac«, 1947; »Streljanje u Somboru«. <em>Kratina Jaroslav </em>(1893—) »Podvig partizana«, tempera, 1961. <em>Križanić</em> <em>Pjer </em>(1890—1962) »Invazija fašista«, karikatura, tuš, 1947. <em>Krsmanović Marko</em> (1930—) »Na temu ’Jama’-zgarište«, akvatinta u boji, 1960; »Koža osvajača« i »Opsednut grad«, akvatinte u boji, 1961. <em>Krstić Čedomir</em> (1923—) »Krvava bajka«, ulje, 1961. <em>Kršić Bogdan</em> (1932—) »Gott mit uns«, I, II, linorezi, 1961; »Marijin dvor marta 1945«, linorez, 1961. <em>Kukić Jovan</em> (1907—) »Živ sam i zdrav«, ulje, 1943—44. <em>Kurnik Majda</em> (1920—) »Artiljerac«, »Deca na poljima«, »Izbeglice iz Bolmana«, olovka. <em>Lakić Aleksandar</em> (1922—) »Nošenje ranjenika«, tempera i tuš, 1949. <em>Mareš Mirjana</em> (1928—) »Posle bombardovanja«, ulje, 1961. <em>Milovanović</em> <em>Dušan </em>(1919—) »Okupacija«, I, II, ulja, 1961; »Da se nikad ne ponovi«, »Ustanak«, »Okupacija«, litografije, 1961. <em>Miljuš Branko</em> (1936—) »Svedok rata«, »Bojište«, I, II, crteži u boji, 1960; »Krvava Kozara«, ulje, 1961. <em>Mišić Saša</em> (1925—) »Pali ratnik«, skica za mozaik, kolaž, 1961. <em>Mitrović</em> <em>Milun</em> (1922—) »Revolucija«, pastel, 1961. <em>Nagorni Miodrag</em> (1932—) »Žena traži pogubljenog muža«, ulje-kolaž, 1961. <em>Nikolajević Milivoj</em> (1912—) »Vešanje posle streljanja«, »Teranje naroda u logor u Jarak«, tuš, 1941; »Ruševine iznad Manđeloša«, tuš, 1945. <em>Nikolić</em> <em>Sava</em> (1920—) »Proboj na Sutjesci«, akvarel, 1946; »Borba«, ulje, 1961. <em>Pavlović</em> <em>Zoran</em> (1932—) »Kadinjača«, ulje, 1961. <em>Pešić Milorad</em> (1924—) »Drug uz druga«, ulje, 1961. <em>Petković</em> <em>Ivan</em> (1921—) »Pioniri iz dečijeg doma«, »Iz prolazne kuhinje«, »Sa stanice«, tuš; »Dečko iz izbegličkog doma u Staroj Moravici«, olovka. <em>Pijade Moša</em> (1890—1957) portreti drugova s robije i lepoglavski pejzaži iz 1926, 1931 i 1936; »Veselin Masleša«, crtež, 1942. <em>Popović Gordana</em> (1932—) »Prе streljanja«, ulje, 1961. <em>Pozdnjakov Tatjana</em> (1931—) »Nebeski odred«, ulje, 1961. <em>Prodanović Boža</em> (1923—) »Ranjenik sa Sutjeske«, ulje, 1956; »Polazak u borbu«, tempera, 1957; iz ciklusa »Rat«, I, II, drvorezi, 1960; »Zločin«, tempera, 1961. <em>Radović Ivan</em> (1894—) »Ovuda je prošao neprijatelj«, ulje, 1945. <em>Ribar Jurica</em> (1918—1943) skice i crteži za vrijeme NOB-a, grafički prilozi za partizanske listove. <em>Risteski Aleksandar</em> (1937—) »Streljani kod Kragujevca«, ulje, 1960. <em>Savinšek Marijan </em>(1920—) »Ranjeni partizan«, pastel, 1961. <em>Solaržik Martin</em> (1906—1948) »U rovu na Dravi«, »Borba za Bolman«, linorezi, 1945; »Prevoz ranjenika preko Drave«, tuš, 1945; »Borac«, olovka, 1945. <em>Stanković Milić</em> (1934—) »Septembarska Mačva 1941«, »Proleterska zakletva u Rudom«, »Beogradsko ratno stanje«, ulja, 1961. <em>Stanojević Veljko</em> (1892—) »Izvidnici na Sutjesci«, ulje, 1961. <em>Stojanović</em> <em>Dragoslav Sip</em> (1920—) »Borac«, crtež bajcom, 1944; »Majka i dete«, lavirani crtež 1945. <em>Stojković</em> <em>Milo</em> (?—) »Mučilište«, gipsorez, 1960; »Logoraš«, »Zatvorenik«, gipsorez i monotipija, 1961. <em>Šebeković Tomislav</em> (1929—) »Vešanje rodoljuba«, ulje, 1961. <em>Šejka Leonid</em> (1932—) »Stradanje«, ulje, 1961. <em>Šipoš Mirjana</em> (1926—) »Na zgarištu«, I, II, ulja, 1961. <em>Šivert Aleksandar</em> (1923—) »Taoci«, monotipija, 1961. <em>Šotra Branko</em> (1906—1960), brojni motivi iz NOB-a; »Prevoz ranjenika«, »Kroz šumu«, »Iz IV ofanzive«, drvorezi, 1947; »Nošenje ranjenika«, »Februarski pohod«, »Sutjeska«, »Izgorena šuma«, drvorezi, 1957. <em>Tarnovski Tanja</em> (1931—) »Nepokoreni« i »Okupacija«, tempere, 1961. <em>Teodorović Đurđe</em> (1907—) »Porušeni Ledinci«, ulje, 1945; »U svitanje«, »Sutjeska«, »Posle eksplozije u partizanskoj fabrici oružja u Užicama 1941«, ulja, 1947. <em>Trumić Stojan</em> (1912—) »Partizanski kurir«, »Partizan iz Banata«, »Portret partizana iz Banata«, tuš, 1945. <em>Veličković Vladimir</em> (1935—) »Rat«, ulje, 1960. <em>Vlajić Dušan</em> (1911—) ciklus kompozicija »Stradanje«, slike iz koncentracionog logora; »Logorske barake« (Osnabrück), »Zarobljenik«, akvareli, 1943; »Poginuli zarobljenik«, akvarel, 1944; »Taoci«, ulje na kartonu; »U tamnici«, pastel. <em>Vozarević Lazar</em> (1925—) »Obešeni«, ulje, 1960. <em>Vujaklija Lazar</em> (1914—) »Legenda о mojoj zemlji« i »Ustanici«, ulja, 1961. <em>Zlamalik Mate</em> (1904—) »Kurir«, ulje, izloženo 1949. <em>Zorić Milica</em> (1909—) »Iz logora« i »Obešeni«, tapiserije.<br /> HRVATSKA. <em>Agbaba Zvonimir</em> (1919—) »Duka stvara pionirsku himnu«, kreda, 1943; »Jasenovac«, mapa linoreza, 1944 (nedovršena); »Za stolom«, crtež perom-tuš, 1944; »Brodogradilište Šibenik«, lavirani crtež tušem, 1945. <em>Angeli-Radovani Kosta</em> (1916—) »Nad jamom«, litografija, 1952. <em>Baće Frano</em> (1911—) mapa litografija »Jama«; »Kurir«, kist-tuš 1943; »Majke u zbjegu«, tuš, 1944; »Partizan«, kreda, 1944; »Kanjon Sutjeske«, litografija, 1945. <em>Bahorić Belizar </em>(1920) »Partizan«, I i II, tuš, 1944; »Skice za ilustraciju«, olovka, 1944. <em>Balabanić Zdenko</em> (1927—) »Umorna četa«, I i II, ulje, 1961. <em>Baretić Biserka</em> (1933—) »Škrta zemlja«, »Tragovi borbe«, ulja, 1961. <em>Čaće Ive</em> (1903—1947) »Prenošenje ranjenika XIX divizije«, tuš, 1944. <em>Čerić Vilim</em> (1911—) »Partizan«, akvarel, 1945. <em>Čermak Lela</em> (1921—) »Kordunsko groblje«, pero-tuš, 1944; »Na bijegu«, pero-tuš, 1944. <em>Detoni Marijan</em> (1905—) mapa litografije »Plodovi uzbuđenja«, 1941—42; mapa linoreza »U«, 1942; »Prelaz preko Neretve«, akvarelirani tuš, 1943; »Prelaz preko rijeke Bosne«, lavirani tuš, 1943; »Prelaz partizana preko Pive«, ulje, 1944; »Rušenje pruge«, »Radio služba« i »Mitraljesci na položaju«, olovka, 1944; »Tifusari«, lavirani tuš, 1944; »Prelaz preko Neretve«, ulje, 1945—46; »U kanjonu Sutjeske«, ulje, 1945—51; »Noć u Zelengori«, ulje, 1949; »Zbjeg«, ulje, 1955; »Partizanski nokturno«, ulje, 1961. <em>Dogan Boris </em>(1923—) »Poprište«, »Otvor«, ulja, 1961. <em>Dolenec Francina </em>(1930—) »Koprivnica 1941« i »Teška sjećanja«, ulja na staklu, 1961. <em>Dujšin Cata</em> (1897—) »Iz ćelije br. 22«, ulje, 1942; »Zatvor«, akvarel, 1945. <em>Glad Zvonko</em> (1925—) »Zadarske ruševine«, »Zadar pred obnovom«, »Sedma banijska na odmoru«, »Dalmatinka«, »Spaljeno selo«, pero-tuš, 1945. <em>Generalić Ivan </em>(1914—) »Strijeljanje«, ulje na staklu, 1961. <em>Gerić</em> <em>Tomo</em> (1933—) »Priča ratne zastave«, ulje, 1961. <em>Gliha Oton</em> (1914—) »Jama«, »Rađanje slobode«, ulja, 1961. <em>Handža Andrija</em> (1912—) »Za okupacije«, akvarel; »Iz pete ofanzive«, tempera; »Scena iz NOB-a«, lavirani tuš. <em>Haramija Đurđena </em>(1928—) »Ostaci okupatora«, ulje, 1961; »Trebinjska brigada« I i II. <em>Hegedušić Krsto </em>(1901—) »Iz ustaškog zatvora«, »Logor u zatvorskom dvorištu«, »Ćelija br. 16«, crteži, 1941; »Nakon akcije ustaša«, »Tragom SS divizije Princ Eugen«, bakropisi, 1951 (prema crtežima iz 1941); »Čuvari logora 1945«, »Finale 1945«, tempere-ulja, 1957. <em>Hegedušić Željko</em> (1906—) »Rat je završen«, »Neprijatelj«, ulja, 1961. <em>Herman Oskar</em> (1886—) »Zbjeg u Italiji«, »Žene zbjega«, lavirani tuš, 1944; »Zbjeg pred bolnicom«, »Majke i djeca u zbjegu«, »Prenos ranjenika«, crteži olovkom, 1944; »Dvije starice u zbjegu«, trska-tuš, 1944. <em>Ignjatović</em> <em>Nikola</em> (1914—) »Ratni brod Sitnica«, »Obnova jadranskog brodogradilišta u Splitu«, kreda, izloženo 1945. <em>Janda Jozo</em> (1911—) »Zbor u šumi«, »Odmor«, »Partizani«, pero-tuš, 1943; »Na prevoju«, ulje, 1951; »Napad«, ulje, 1961. <em>Jelić Vladimir </em>(1908—) »Na bijegu«, ulje, 1946—47. <em>Job Cvijeta</em> (1924—) »Poslije pljačke«, »Bajami 1945«, gvaševi, 1945; ciklus »Zbjeg« (»Mrtva Mare«, »Oplakivanje«, »Na bunaru« i dr.), tempere-ulja, 1958—61. <em>Jordan Vasilije</em> (1934—) »Legenda bijaše stvarnost«, »Iz tame u svjetlost«, ulja, 1961. <em>Kinert Albert</em> (1919—) »Dječji logor u Zagrebu« (4 crteža), 1943; »Koljači«, »Narikača«, »Obješeni«, bakropisi. <em>Kljaković Živko</em> (1905—) »Život u jednom šatoru«, »Slikarski atelje« (El Shatt), ugljen, 1944; »Partizanska radionica«, I i II (El Shatt), ugljen, 1945. <em>Knežević Joko</em> (1907—) »Krvava košulja«, crtež, 1942; »Partizani pjevaju«, akvarel, 1945; »Kolona«, ulje, 1961. <em>Kovačević Branko </em>(1911—) mapa linoreza »Kroz Narodnooslobodilačku borbu«, 1944; »Srušena loggia u Šibeniku«, gvaš, 1945; »Iz NOB-a«, ulje, 1950. <em>Krupa Alfred</em> (1915—) »Narodni sud«, »Akcija kod Sunje«, akvarelirani crteži perom. <em>Kujundžič Hajrudin</em> (1915—) »Proboj«, »Pokret«, ulja, 1961. <em>Labaš Jure</em> (1935—) »Borba«, »Bojište«, ulja, 1961. <em>Ladika Ferdo</em> (1914—) »Utrnula nježnost«, ulje, 1961. <em>Malešević Dušan </em>(1935—) »Savladane sile«, »Svjedoci nasilja«, ulja, 1961. <em>Matić Zora</em> (1923—) »Logor-Pokolj«, I—III, grafika, 1961. <em>Matutinović Rudolf</em> (1927—) »Partizan« (El Shatt), ugljen, 1944. <em>Maurović Andrija</em> (1901—) »Borbe u Cazinu«, pero-tuš; »Iz NOB-a«, I i II, kist-tuš, 1944. <em>Mraz Franjo</em> (1910—) »Kordunska bajta«, pero-tuš, 1943; »Mečenčani«, »Unutrašnjost bajte«, »Bolnica«, I i II, pero-tuš, 1944; »Prelaz preko pruge«, ulje, 1955; »Prenos ranjenika«, ulje, 1956; »Povratak«, »Na zgarištu rodne kuće«, »Na položaju kod Tolmana«, drvorezi, 1956. <em>Murtić Edo</em> (1921—) mapa linoreza (sa Z. Pricom) »Grafike« 1944; u suradnji sa Z. Pricom ilustrira i rukom štampa litografije »Jama«, 1044; »Ratna siročad«, litografija; »Šibenik poslije bombardiranja«, tempera-gvaš, 1944; »Straža«, kist-tuš, 1944; »Izbjegličko dijete« i »Poslije bombardiranja«, gvaš; »Pilot Krivec iz I lovačke eskadrile«, crtež; »Na položaju kod Fojnice«, lavirani tuš, 1945; »Prodor kolona«, »Zemlja pred pobjedu«, ulja, 1961. <em>Ostoja Mirko</em> (1921—) »Kurir«, kreda, izloženo 1945. <em>Parać Dalibor</em> (1921—) »Masovno hapšenje«, tuš, izloženo 1945. <em>Parać Vjekoslav</em> (1904—) skice iz ratne bilježnice »Odmor pred zidom«, »Bjegunci«, olovka, 1941; »Pogreb u zoru«, kreda, »Nijemci ulaze«, lavirani tuš, 1943; »Partizanski leut«, akvarel; »Karavana uz Kozjak«, lavirani crtež; »Pred skloništem«, lavirani tuš, 1944; »Na vezi Vis-Rogoznica«, ulje, 1961. <em>Pavić Jakov</em> (1927—) »Ratni pejzaž«, »Nad jamom«, ulja, 1961. <em>Postružnik Oton</em> (1900—) »Strijeljani«, lavirana sepija, 1941; »U očaju«, »Pokolj«, lavirana boja; »Pokolj u Kragujevcu«, lavirana sepija; »Drugovi, naprijed!«, lavirana tinta, 1944; »Strijeljani«, tuš, 1955; »Reminiscencije na NOB«, ulje, 1961. <em>Potoćnjak Vladimir</em> (1924—) »Majka na zgarištu«, tuš, 1944 (priredio samostalnu izložbu »Iz partizanskog života« u Samoboru 1945).<em> Prica Zlatko</em> (1916—) »Sluge okupatora pljačkaju«, kreda, 1941; mapa laviranih crteža bajcom »Ljudi iz logora Danica«, 1941; »Okupatori«, kist-tuš, »Strijelac na položaju«, pero-tuš, »Drug Avjusov«, ugljen, 1943; mapa linoreza (s E. Murtićem) »Grafike« 1944; s E. Murtićem litografije »Jama«, 1944; »Pilot«, kreda, »Bolnica Petrova gora«, kist-tuš, »Partizani u baraci«, lavirani bajc, »Pratilac ranjenika«, trska-tuš, »Mitraljesci«, ulje. »U bolnici«, četkica, »Štuke nad šumom«, crtež, 1944; »Pogreb pionira«, pastel, 1945. <em>Pulitika Đuro</em> (1922—) »Kolona«, »Dalmatinski partizani«, ulje, 1961. <em>Radauš Vanja</em> (1906—) »Otočac«, akvarel, 1943; »Ranjenik«, »Partizan«, »Babin potok«, »Obješeni drugovi«, »Zgarište«, »Rakovica«, »Topusko«, »Kurir«, akvareli; »Borac«, »Partizan«, »Glina«, »Dječak iz Bosne«, tuš perom; »Drug Vladimir Bakarić«, »Drug Moša Pijade«, olovka; »Seljak iz Kladuše«, »Seljak iz Slunja«, lavirana sepija, 1944; mapa linoreza »Mi pamtimo«, 1945. <em>Rajković Stjepan</em> »Partizan«, »Drugarica Mira«, »Volovi u zapregu«, pero; »Konji na odmoru«, sepija, izloženo 1945. <em>Reiser Nikola</em> (1918—) »Na straži«, akvarelirani crtež, »Iz žumberačke tehnike«, pero-tuš, »Drug Vanja«, pero-crvena tinta, 1943; »Iz partizanske bolnice«, lavirani bajc, »Drug Mraz«, ugljen, 1944; »Drug Šestić slika«, ugljen, 1945; »Ustanak« i »Sloboda«, ulja 1961. <em>Režek Ivo</em> (1898—) »Domovi gore«, ulje; »Bijeg pred avionima«, akvarel, izloženo 1946; »Djelo Herrenvolka«, sepija. <em>Ružić Branko</em> (1919—) »Zlodjelo okupatora«, ulje, izloženo 1948. <em>Stanojević Dušan</em> (1909—) »Fašistička zvjerstva«, pero, izloženo 1945. <em>Skračić Milan</em> (1933—) »Na zgarištu«, ulje, 1961. <em>Senečić Željko</em> (1933—) »Broj 987654«, ulje, 1961. <em>Svečnjak Vilim</em> (1906—) »Partizan«, olovka, izloženo 1950; »Pred okupatorom«, litografija, »Za slobodu«, ulje, 1961. <em>Šebalj Ivan</em> (1912—) »Okupator 1941« i »Poraženi okupator«, ulja, 1961. <em>Šeferov Vilko</em> (1895—) »Za teških dana«, ulje, izloženo 1946; »Sutjeska«, ulje, 1960. <em>Šestić Ljudevit</em> (1900—1962) »Bolnica«, »Ranjenici u bolnici«, »Partizanska bolnica«, »Štamparija ’Vjesnik’ Petrova gora«, »Popaljeni Kordun«, »Viziranje«, »Partizanski artiljerci«, crteži pero-tuš, 1944. <em>Šimaga Petar</em> (1912—) »Iz partizanskih dječjih domova«, tuš, 1943; »Djeca spavaju«, »Iz dječjeg doma«, I, II, III, »Pastirček«, »San poslije plača«, »U svom porušenom domu«, »Pisari u jednom vojnom štabu«, pero-tuš; »Beskućnik«, lavirani tuš, 1943; »Analfabeti uče«, »Izbjeglice«, »Dvadesetgodišnji rudar«, »Radio-služba u Petrovoj gori«, lavirani tuš, 1944. <em>Šimunović Frano</em> (1908—) mapa crteža »Pod okupacijom«, 1947 (originalni crteži nastali 1942—45); »Iz kolone«, sepija, 1942; »Djeca«, »Starice«, crteži, 1943; »Iz logora«, »Naprijed«, »Očaj«, sepija, 1944; »Majke«, »Drugovi«, »Pred zidom«, crteži, 1944; »Partizanska kolona« i »Okupator u Zagori«, ulja, 1948; »Rastanak«, »U logoru«, pero-tuš; »Zbjeg«, lavirani tuš, 1950. <em>Šohaj Slavko</em> (1908—) »Taoci«, ulje, 1946—47; »Na strijeljanju«, ulje, 1961. <em>Tiljak Đuro</em> (1895—) »Banijski zbjeg«, trska-tuš; »II dalmatinska brigada prelazi Drinu«, lavirani tuš; »Bosanka«, tuš u boji; »Dijete u službi partizana«, kreda; »Vezani musliman«, olovka; »Dalmatinka s puškama«, crvena kreda, 1944. <em>Tolić Milan</em> (1899—) »Partizan«, ugljen, izloženo 1945. <em>Tolić Ranko</em> (1923—) »Majka partizana«, lavirani tuš, izloženo 1945. <em>Tomašević Ernest</em> (1897—) »Tragom IV i V ofanzive: Sutjeska-Popov most«, lavirani tuš. <em>Vojvodić Ivan</em> (1923—) »Sutjeska«, ulje, 1961. <em>Zupa Antun</em> (1889—) »U skloništu«, »Antifašistkinja«, »Evakuacija«, »Žrtve fašizma«, »Isluženi pržinari«, olovka; »Obnova«, kreda, izloženo 1945.<br /> SLOVENIJA. <em>Bernik Janez</em> (1933—) »Slika XIII—1941«, »Slika XXII—Sutjeska«, ulja, 1961. <em>Borčič Bogdan</em> (1926—) »Iza žice«, ulje; »Dahavski bunker«, drvorez, 1961. <em>Čargo Ivan</em> (1898—), ranije borbeni socijalni i revolucionarni sadržaji; u NOB-u, grafike i crteži. <em>Čobal Ivan</em> (1926—) »Sledovi borbe«, I, II, III, algrafija, 1961. <em>Debenjak Riko</em> (1908—) »Prenos posmrtnih ostataka poginulih boraca«, suha igla, 1949; »Ranjenci«, »Begunci in ranjenci«, litografije, 1950; »Talci«, suha igla, 1951. <em>Didek Zoran</em> (1910—) »V internacijo«, ulje, 1947; »Transport smrti«, crtež, 1950. <em>Fuger Danilo</em> (1927—) »Sledovi zločinov«, ulje, 1960; »Opomba«, ulje, 1961. <em>Gerlovič Alenka</em> (1919—) »Zbeg«, linorez, 1944; »Kamnolom«, »Kolona z ranjenci«, »Mučenje«, »Talci«, »Obešeni«, »Bolničarka«, »Pogreb«, »V noči«, linorezi, 1945; »Partizan«, gvaš; »Ruševine«, tempera. <em>Globočnik Vito </em>(1920—) mapa linoreza »Herrenvolk«; »Ranjena partizanka«, »V progonstvo«, linorezi, 1944; »Glava zarobljenca«, tempera; »Iz logora«, »Skica iz logora«, »Studije«, »Motiv iz logora«, tuš, »Motiv z Toplega Vrha«, tempera, izloženo 1945; »Talci«, bakrorez, 1945. <em>Hlavaty Robert</em> (1897—) »IV armija«, akvarel, 1950. <em>Jakac Božidar</em> (1899—), opsežno djelo na temu NOB-a; ciklusi grafike »Po sledovih IV in V ofenzive«, 1946; ciklus »XIV divizija na Štajerskem«, 1948; »Sledovi fašizma« i »V partizanski bolnici«, crteži; »Na Pohorje«, »Belokrajnski bombaš«, »Mitraljezec«, »Partizan«, »Bombaš«, »Polkovnik Mile Kilibarda«, bakropisi, 1944; »Istrski ranjenec«, tuš, 1945; »Ranjenci«, bakropis, 1948; »Sledovi vojne V Idriji«, bakropis, 1952; »Memento belli — spomin na Sutjesko«, litografija, 1961. Niz portreta iz NOB-a. <em>Jemec Andrej</em> (1934—) »Revolucija«, ulje, 1960. <em>Jordan Lado</em> (1913—) »Pobiti ranjenci«, linorez, 1943; »Ranjenec«, linorez, 1943; »Talci«, »Izseljevanje«, »Okupator«, »Nasilje«, »Fašistički bes«, linorezi izloženi 1945. <em>Klemenčič Dore</em> (1911—), brojni radovi na temu NOB-a; ciklus linoreza »V imenu Kristusovih ran«; iz ciklusa »Crna duša«, linorez, 1944; »Pogorišče na Brezju«, »Partizanska štamparija«, »Poljski begunec«, »Suhokrajnska cisterna«, crteži perom; »Bolničar Jovo«, »Kapetan Dewis«, olovka; »Mrtva mamica«, »Ranjena zver«, linorezi, izloženo 1945; »Partizanska kolona«, tempera, 1950; »Konec vojne«, ulje, 1955; »Partizanska bolnica Franja«, tuš, 1957. <em>Knez Janez</em> (1931—) »Partizanska kolona«, »Ranjenec«, »Odmor«, linorezi, 1961. <em>Kobè Boris</em> (1905—) »Požgana vas«, 1956; »Med okupacijo v Dachau«. <em>Kos Gojmir Anton</em> (1896—) »Prvi kongres KPS«, ulje, 1950. <em>Kotnik Rudolf</em> (1931—) »Parcela mrtvih« i »Zemljište talcev«, ulja, 1961. <em>Kralj Tone</em> (1900—) »Okupator«, drvorez, 1945; »Tovariši«, ulje, 1961. <em>Kugler Miroslav</em> (1914—) »Kolona«, »Spomin na borbo«, »Kmečka zastava«, visoki tisak, 1961. <em>Lajovec Janez</em> motivi iz logora na Rabu, »Poplava v logoru«, »Na Rabu«, »Mučenje«, linorezi izloženi 1945. <em>Lavrič Lojze</em> (1914—1954) »Talci«, »Žetev v svobodi«, linorezi, 1943; »V logoru«, »Žrtve«, »Kosilo«, »Na zidu«, »Talci«, »Zbeg pred okupatorjem«, linorezi, izloženi 1945. <em>Maleš</em> <em>Miha</em> (1903—) »Okupator odhaja«, ulje, 1944; »Partizanska bolnica Franja«, ulje. <em>Meško Bogdan</em> (1936—) »Partizanski miting«, ulje, 1961. <em>Mihelič France</em> (1907—), opsežan rad na temama NOB-a; mapa linoreza »Naša borba«, 1944—45; s N. Pirnatom ciklus linoreza »Krvava bratovščina«, 1944—45; »Partizanska bolnica v Spodnjem Hrastniku«, »Okostja«, »Porodišnica v Spodnjem Hrastniku«, olovka; »Požgana vas«, »Lobanja«, »Brezje«, bakropisi, 1944; »Požgano ognjišče«, »Kolona na pohodu«, »Kurir«, litografije, 1946; »Kolona v snegu«, ulje; »Vaška ječa«, »Partizansko taborišče«, ulje, 1948. <em>Mušič Zoran</em> (1909—) crteži iz logora Dachau. <em>Pengov Božidar</em> (1910—) crteži iz internacije u logoru Dachau. <em>Pengov Slavko</em> (1908—), poslije Oslobođenja prikazi iz NOB-a na velikim zidnim kompozicijama u Ljubljani (Ljudska skupščina LRS), Beogradu (palača CK SKJ), na Bledu (vladina vila) i u Novoj Gorici. <em>Peršin France</em> (1922—) »NOB 1941—1945«, viacelinoplast, 1961. <em>Perko Lojze</em> (1909—) ciklus o oslobodilačkoj borbi u Loškoj dolini; »Mrtvi kurir«, ulje, 1953. <em>Pirnat Nikolaj</em> (1903—) crteži iz ljubljanskog zatvora i iz logora u Gonarsu 1942—43; »Interniranec«, olovka, 1942; »Partizan«, »Obisk iz gozda«, »Internato civile«, tuš; mapa linoreza »Domovi, ječe, gozdovi«, 1944; sa F. Miheličem mapa linoreza »Naša borba«, 1944; »Maščujte me«, »Progonjenci«, »Pobjeg iz Rajha«, linorezi, izloženi 1945<em>. Pregelj Marij</em> (1913—) »V taborišču«, ulje, 1947; »Taborišče«, I—III, drvorez, 1954; »Interniranci«, spomenik internircima na groblju Kampor na Rabu, mozaik, 1954; »Ljubljana v času NOB«, figuralna kompozicija (Ljudska skupščina LRS), 1956—57; »Povratek partizanov«, freska (Dom ljudske milice, Ljubljana); »Zaloška cesta« і »Streljani«, tempere, 1961. <em>Rogelj Albin</em> (1929—) »Požgana vas« і »Jutri ob zori«, ulja, 1961. <em>Sedej Maksim</em> (1909—) »Pregnanci« і »Zločini okupatorja«, drvorezi, 1946. <em>Seljak-Čopič Ivan</em> (1927—) »Morilci« і »Mati z otrokom«, linorezi, 1944; »Talci«, I, II, »Izdajalec«, »Partizani«, olovka; »Ranjenec«, tinta, izloženo 1945. <em>Slana France </em>(1926—) »Partizan« i »Mulovođa«, olovka; »Oče«, »Pokret«, »Talec«, linorezi, izloženo 1945; »Požgana vas« і »Goreči mlin«, ulja, 1961. <em>Smrekar Henrik</em> (1883—1943) satiričar i politički karikaturist, strijeljan kao talac. <em>Spacal Lojze</em> (1907—) »Hrana za partizane«, drvorez, 1944; »Talci«, »Smrt kraškega junaka«, »V zaklonišču«, ulja, 1944; »Mučeniki«, drvorez, 1945; »Porušeni kraški domovi«, »Vojna žetev«, drvorezi, 1946; »Baraka v taborišču«, ulje, 1947. <em>Šubic Ivan</em> (1922—) »Pionirček«, »Kolona z ranjencem«, linorezi; »Harmonikar, tovariš Rudi«, olovka, 1944; »Kajuh«, »Borba«, linorezi, 1945; »Partizani«, ulje-karton, 1955; »Glad«, tempera, 1956; »Po ofenzivi«, »Na straži«, drvorezi, 1957; »Kolona«, dvobojni drvorez; »Spomin na Sutjesko«, »Partizanska ljubezen«, linorezi, 1958; »Spomin na Dražgoše« i »Lakota«, ulja; »Utrujeni«, »Spomin«, linorezi u dvije boje, 1961. <em>Šuštaršič Marko</em> (1927—) »Dokument o pohorskem bataljonu«, »V čast in spomin padlemu tovarišu M. M.«, ulja, 1961. <em>Urbančič Izidor</em> (1925—) »Kurir«, »Bitka«, »Čez reko«, ulja, 1961. <em>Uršič France</em> (1907—) »Dachau-karantin«, kreda; »Mrtvi«, crtež, 1945. <em>Vidic Janez</em> (1923—) »Poročevalec«, »Na položaju«, »Listki«, »Miniranje proge«, linorezi; »Pionir Andrejček«, »Iz Slovenskih Goric«, »Partizan«, I, II, olovka, izloženo 1945; »Tri hrasta za vasjo«, ulje na staklu, 1954. <em>Vidmar Drago </em>(1901—) »Okupator požiga«, .»Prenos ranjenca«, »Belogardist-izdajalec«, »Porušen most«, »Požgana vas«, »Talci«, linorezi, 1944; »Ruševine (Iška vas)«, ulje, 1945; »Med ruševinami«, ulje, 1946. <em>Vidmar Nande</em> (1899—) »Čez progo«, »Patrulja«, »Lahki minomet«, »Na maršu«, »Juriš«, linorezi, 1944; »Tovariš Niko«, »Poljak na položaju«, »Zakrajšek«, »Internirec Zvone«, »Pionir Mate«, »Požgana vas«, »Starica spi«, olovka, izloženo 1945. — Teme iz NOB-a obrađivali su i poginuli slikari <em>Golob Franjo</em> (1913—41) i <em>Šušmelj Lojze</em> (1913—1942).<br /> BOSNA I HERCEGOVINA. <em>Aleksić</em> <em>Borislav</em> (1936—) »U spomen streljanih u Trijeblju«, crtež, izložen 1962. <em>Dimitrijević Vojo</em> (1910—) »Na spaljenom ognjištu«, linorez, 1944; »Halucinacije tifusara«, ulje, 1953; »Iz pete ofanzive« i »Ranjeni partizan«, ulja, 1955; »Tifusar«, ulje, 1957. <em>Mišević Radenko</em> (1920—) »Prelazak na slobodnu teritoriju«, ulje, 1949—51. <em>Mujezinović Ismet</em> (1907—) brojni radovi na temu NOB-a; »Skidanje ranjenika«, tuš, »Prenos ranjenika«, »Odmor«, crteži, 1944; »Bijeg«, ulje; »Djeca nose ranjenika«, »Tifusar«, crteži, 1945; mapa crteža »Najmlađi za slobodu«, 1946; »Juriš«, ulje, 1948; »Prelaz preko Neretve«, ulje; »Bitka na Sutjesci«, ulje i tempera, 1954—55; »Ustanak«, ulje, 1949—50; »U slavu boraca Sutjeske«, ulje-tempera; »Prodor«, tempera-ulje, 1961. <em>Pezo Mustafa</em> (1927—) »Grobovi«, ulje, 1961. <em>Ramić Afan</em> (1932—) »Spaljeno i porušeno«, ulje, izloženo 1962. <em>Štetić Rizah</em> (1908—) »Djeca palih boraca«, ulje, 1945. <em>Termačić Đuro </em>(1930 —) »U obruču«, ulje, 1960; »Taoci«, ulje, 1961. — Teme iz NOB-a obrađivali su i <em>Beljkašić Dobrivoje, Bodroža Pero, Kulenović Hakija, Likar Franjo, Mikulić Mario, Novaković</em> <em>Nada</em>, <em>Petrović</em> <em>Roman, Šeremet Ivo, Todorović Mica, Vojnović Vlado.</em><br /> MAKEDONIJA. <em>Barutovski Božin</em> (1931—) »U ćeliji«, »Drama u logoru«, »Vizija stvarnosti 1942«, drvorezi, 1961. <em>Dimovski Jovan</em> (1928—) »Dve fašističke žrtve«, izloženo 1958. <em>Ivanovski Metodije</em> (1929—) »Drugarica Cveta«, crtež, 1954· <em>Ivković Bogoljub</em> (1924—) »Naša revolucija«, ulje, 1961. <em>Kondovski Dimitar</em> (1927—) »Zbeg«, »Udovice«, ulja, 1961. <em>Lazeski Borko</em> (1917—) »Narodnooslobodilačka borba«, fresco-buono, 1951—56. <em>Martinoski Nikola</em> (1903—) »Pali borac«, olovka, »Prenos ranjenika«, tempera, izloženo 1949; »Partizanska kolona«, I, II, »Kolona ranjenika«, tempere, 1955· <em>Popović Vasilije Cico</em> (1914—) »Agitprop glavnog štaba Makedonije«, crtež perom, 1944; »Drug Abas« і »Drug Genadije«, akvarel і tuš, 1944. <em>Šijaković Tomo</em> (1930—) »Partizanska kolona«, ulje, 1953; »Bele štake«, ulje, 1961. <em>Šojlev Duško</em> (1930—) »Pokolj«, ulje, 1961. <em>Vladimirski Toma</em> (1904—) »Prenos ranjenika«, ulje, 1955.<br /> CRNA GORA. <em>Božović Milan </em>(1909—) »Sa Sutjeske«, ulje, 1944; ciklus slika u ulju na temu »Ustanak« і »Sutjeska«, izloženo 1946 і 1947. <em>Đurović Niko</em> (1905—) ciklus crteža »Porušena Podgorica«, poslije 1945. <em>Lainović Cvetko</em> (1931—) »Zbjeg« i »Odmor«, ulja, 1961. <em>Lubarda Petar</em> (1905—) »Zarobljenici«, tempera; »Zarobljenici«, II, III, crteži, 1943; »Bombaši«, ulje, 1945; »Ustanak«, ulje, 1947; »Skica mozaika za mauzolej lovćenskog odreda«, ulje, 1955; »Sutjeska«, ulje, 1956—57; »Popaljeno čekanje«; »Sjećanje na 1941«; »Ustanak«. <em>Lukateli Anton</em> (1916—) mapa grafike na temu NOB-a, 1947. <em>Milunović Milo </em>(1897—) »Okupator odlazi«, ulje, 1946; »U spomen palim«, mozaik, 1961; »Neprijatelj odstupa«; »Nova Jugoslavija«. <em>Pravilović Đorđe </em>(1925—) »Posjeta«, ulje, 1961; »Sutjeska«, »Lovćenski odred«. <em>Prijić Aleksandar</em> (1920—) »Portret Save«, ulje, 1960 »Strijeljanje na Jasikovcu«, »Moštanica 1943«, »Popaljeni Brajići«, »Oplakivanje poginulog«, ulja, 1961. <em>Sindik Milenko</em> (1930—) »Kolona«, ulje, 1961. <em>Stanić Vojislav</em> (1924—) »Poginuli borac«, ulje, 1956; »Okupacija,« ulje, 1961. <em>Vujović</em> <em>Savo</em> (1900—) »Ustanak u Crnoj Gori« i »Represalije«, tempere, 1960. <em>Vušković Miloš</em> (1900—) »Barikade« i »Logorska vatra«, ulja, 1961.<br /> <strong>Skulptura. </strong>Zbog pomanjkanja materijala i tehničkih pomagala nisu se mogli u toku NOB-a sadržaji i teme ostvarivati u skulpturi. Malobrojni izvedeni radovi su propali: 1943 izradio je Antun Augustinčić u Jajcu portrete Maršala Tita i Moše Pijade (sadra) te reljefni friz portreta članova CK KPJ, no ta su djela propala u ofenzivi 1944. Vanja Radauš radio je 1943 u Otočcu terakote na temu NOB-a (propale su u toku borba). Augustinčić je kao član vojne misije 1944 u Moskvi izradio »Nošenje ranjenog partizana«; rad je ostao u Moskvi kao dar Sveslavenskom komitetu. Radauš je modelirao 1944 u Topuskom portret Vladimira Nazora (sadra; rad je propao). — Poslije Oslobođenja nastaje velik broj kiparskih radova s temama iz NOB-a, naročito u okviru monumentalne spomeničke skulpture.<br /> SRBIJA. <em>Anastasijević Boris</em> (1926—) »Ratni zločinac«, metal, 1961. <em>Berbelji Oskar</em> (1921—) »Nepobeđeni«, bronca, 1960. <em>Besarabić Milan</em> (1908—) »Ranjeni«, patinirani gips, 1961. <em>Bodnarov Stevan</em> (1905—) »Streljanje u Jajincima«, bronca, 1947—48; »Ivo Lola Ribar«, bronca, 1948. <em>Bogojević Slavoljub</em> (1922—) »7-julska tandžara«, »Fašista«, »Ruka logoraša«, sve kovani metal, 1961. <em>Damjanović</em> <em>Milorad</em> (1930—) »Protest«, drvo, 1960—61. <em>Gaković Dušan</em> (1934—) »Jadovno«, I, II, skice za spomenik, patinirani gips, 1961. <em>Glid Nandor</em> (1924—) »Mathausen«, spomenik jugoslavenskim žrtvama (I nagrada za projekt na međunarodnom natječaju); »Ranjenik«, bronca, 1955; »Maketa spomenika palom borcu«, reljef-gips, 1957; »Dachau«, vareno gvožđe i bronca, 1960; »Balada о vešanima«, vosak-bronca, 1961. <em>Ivanjicki Olja</em> (1931—) »Sutjeska«, gips, 1960; »Ranjenik«, bronca, 1960; »17 Oktobar«, bronca, 1961. <em>Jančić Olga</em> (1929—) »Grupa za spomenik palim borcima« u Bosanskom Petrovcu (s R. Stojadinovićem); »Skica za spomenik«, bronca, 1960. <em>Jevrić Olga</em> (1922—) »Marija Bursać, narodni heroj«, gips, 1953; »Projekt za spomenik palim borcima«, glina, 1955; »Predlog za spomenik«, I, II, cement i gvožđe, 1960 i 1961; »Jasenovac«, cement i gvožđe, 1961. <em>Jocić Vida</em> (1921—) priredila samostalnu izložbu na temu »Aušvic« (gdje je bila internirana), 1958; »Autoportret-Aušvic«, patinirani gips, 1955; »Preživeli-Aušvic«, bronca, 1956—57; »Apel-Aušvic«, patinirani gips, 1957—58; »Narodni heroj Vera Jocić«, gips, 1961, »Logoraš«, I, II, gips, 1961. <em>Jurišić-Krković Mira</em> (1928—) »Ranjenik«, patinirani gips, 1960; »Borac«, patinirani gips, 1961. <em>Kolarević Ilija </em>(1894—) »Pali borac«, orahovo drvo. <em>Kraljić Anton</em> (1933—) »Ustanak«, tanjir-bakar, 1961; »Borci«, tanjir-bakar, 1961. <em>Kratohvil Jovan</em> (1924—) »Jama«, glina-sadra, 1958. <em>Krković Momčilo</em> (1929—) »Zgarište«, »Umorni borac«, patinirani gips, 1960 »Ranjenik«, patinirani gips, 1961. Projekti za spomenike, najvažniji za Gnjilane. <em>Logo Oto</em> (1931—) »U koloni«, I, II, gips, 1960 i 1961; »Tifusar«, gips, 1961. <em>Marković-Sandić Mira</em> (1924—) »Prekinuta igra«, gips, 1961. <em>Mihailović Živorad</em> (1898—) »Reljef 1941«, gips, 1961. <em>Mrkšić Trifun</em> (1911—) »Negacija smrti«, metal, 1961. <em>Obradović Božidar</em> (1910—) »Taoc«, gips, 1960; »Ranjenik«, gips, 1961. <em>Pavlović Radivoje</em> (1924—) »Jama«, kovani bakar, 1961; »Narodni ustanak«, kovani bakar, zidni reljef. <em>Petrić Vladeta</em> (1919—) »Oko puške«, gips, 1956. <em>Prvulović Nadežda</em> (1930—) »Pobednik«, metal i drvo, 1960; »Ranjeni Orfej«, metal i drvo, 1961. <em>Radović Rajko</em> »Spomenik osnutka partizanske mornarice«, beton i kamen, Podgora 1962. <em>Rosandić Toma</em> (1878—1958) »Streljani partizan«, bronca, izloženo 1949; »Spomenik Ivi Loli Ribaru«, Đakovo, bronca, 1952; »Spomenik palim borcima«, Subotica, reljef, bronca, I953. <em>Sandić Sava</em> (1915—) »Iz logora«, posrebrena bronca, 1950; »8 mart«, bronca, 1961. <em>Soldatović Jovan</em> (1920—) »Sutjeska«, armirani gips, 1961. <em>Stanković Radeta </em>(1905—) »Oslobođenje Beograda«, reljef-kamen, Beograd (Novo groblje), 1954; »Spomenik Žarku Zrenjaninu«, »Spomenik NOB-u na Ubu«. <em>Stefanović Živojin </em>(1924—) »Rekvijem«, dupli reljef, patinirani gips, 1960—61. <em>Stijović Risto</em> (1895—) »Mitar Bakić«, portret, gips; »13 juli 1941«, bareljef, drvo, 1961. <em>Stojadinović Ratimir</em> (1913—) »Grupa za spomenik palim borcima« u Bosanskom Petrovcu (s Olgom Jančić). <em>Stojanović Sreten</em> (1898—1960) grupa »Borba«, bronca, izloženo 1949; »Spomenik palim sremskim borcima«, Iriški Venac, bronca, 1949; »Jama«, reljef, bronca, 1949; »Ustanak«, spomenik kod Bosanskog Grahova, reljef, bronca, 1951; »Žena borac«, bronca (Gal. Cetinje); »Poprsje dr Mladena Stojanovića«, Zagreb (bolnica dra M. Stojanovića), bronca. <em>Tapavički-Berberski Ljubica</em> (1925—) »1941«, bronca, 1960. <em>Vujisić Vojislav</em> (1924—) »Streljani omladinac«, patinirani gips, 1956; »Streljanje«, patinirani gips, 1960. <em>Vuković Matija </em>(1925—) »Ranjenik«, gips, 1952—53. <em>Zarin Aleksandar</em> (1923—) »Umirući borac«, gips, 1960. <em>Živković Miodrag</em> (1928—) »Otpor«, »Kolona«, gips, 1961.<strong><br /> </strong>HRVATSKA. <em>Angeli-Radovani Kosta</em> (1916—) »Pokolj djece (Stara Gradiška 1942)«, sadra, izloženo 1946; »Portret Nade Dimić«, bronca, 1947; »Portret Ive Lole Ribara«, bronca, 1948; »Drežničanin — Spomenik ustanka u Drežnici«, bronca, 1949; »Spomenik Ustanka Makedonije«, Kumanovo, patinirana sadra, 1954, u kamenu postavljen 1961; »Spomenik palim borcima«, Stari Grad na Hvaru, bronca, 1954; skica za »Spomenik Sedmoj partizanskoj bolnici u Vukelićima«, sadra, reljef, izložen 1955; »Spomenik Radi Končaru u Šibeniku«, 1961; »Spomenik palim borcima u Kragujevcu«; »Strijeljanje talaca u Zaječaru«; »Spomenik palim borcima«, Gornja Dubrava. <em>Antunac Grga</em> (1906—) »Maršal Tito«, bjelokost, 1947; »Poprsje Stjepana Supanca, radničkog prvoborca«, Vukovar, 1954; »Bista narodnog heroja Vilima Galjera«, Zagreb. <em>Augustinčić Antun</em> (1900—) »Spomenik Crvenoj Armiji«, Batina Skela na Dunavu, kamen i bronca, 1945—47; »Portret Maršala Tita«, bronca, 1947; »Nošenje ranjenika«, bronca, 1946— 47; »Glava ranjenika«, bronca, 1947; »Spomenik palim borcima«, Livno, 1949; »Spomenik palim studentima Veterinarskog fakulteta«, Zagreb; »Portret Moše Pijade«, bronca, 1952; »Portret Maršala Tita«, mramor, 1955; »Spomenik palim borcima«, Nova Gradiška, 1957; »Spomenik Moši Pijadi«, Sisak, 1960; »Spomenik Krajišnicima«, Banja Luka; »Partizanka«, bronca; »Spomenik NOB-u«, Klanjec, na Brozovom brijegu, bronca; »Lik druga Tita«, bronca, Kumrovec. <em>Bahorić Belizar</em> (1920—) »Spomenik palim borcima«, Ledenice, bronca 1951; »Spomenik Ustanka naroda Gorskoga Kotara«, Delnice, bronca, 1954; »Spomenik palim borcima«, Duga Resa, 1956; »Bista narodnog heroja Josipa Kraša«, Karlovac; »Na temu Jame«, I, II, bronca, 1961. <em>Bakić Vojin</em> (1915—) »Portret Gorana Kovačića«, bronca, 1946; »Spomenik strijeljanima«, Bjelovar, bronca, 1947; »Kurir na konju«, bronca, 1948—52; »Studija za spomenik Marxu i Engelsu«, 1950—53; »Spomenik palim borcima u Valjevu« (lik Stjepana Filipovića), 1953; »Ranjenik«, projekt za spomenik, 1954; »Spomenik žrtvama«, Gudovac kod Bjelovara, 1955; »Reljef I« (dinamika borbe), aluminij, 1960; »Portret Maršala Tita«, aluminij, 1960. <em>Bernfest Viktor</em> (1894—) »Fragment logora 1942«, bronca, izloženo 1952. <em>Bezeredi Lujo </em>(1898—) »Spomenik palim borcima (Oplakivanje)«, Čakovec, terakota, 1947; »Spomenik palim borcima (Nošenje ranjenika)«, Prelog; »Spomenik palim borcima«, Varaždinske Toplice, bronca. <em>Bohutinski Emil</em> (1907—) »Spomenik palim borcima«, Velika Gorica, 1952. <em>Brlošić Stjepan</em> (1918—) »Spomenik Ustanku«, Podvinje, 1955; »Bista Ive Lole Ribara«, Osijek; »Spomenik palim borcima«, Koritna kod Đakova; »Na stazama bespuća«, »Susret i rastanak«, drvo, 1961. <em>Car Zvonko</em> (1913—) »Spomenik palim borcima«, Crikvenica, 1946, Bribir (Zaturan), 1947, Tribalj, 1949, Selce, 1950, Jasenak, Kraljevica, 1952, Dramalj kod Crikvenice, Drivenik, Hreljin, Vrginmost; »Bista narodnog heroja Tome Strižića«, Bribir. <em>Cota Frane</em> (1898—1951) »Lenjin«, sadra, reljef, izloženo 1947. <em>Čikoš-Sesija Julije</em> (1898—) »Partizanka«, sadra. <em>Čular Zlatko</em> (1935—) »Jama«, sadra, 1960. <em>Dajht Vera</em> (1928—) »Spomenik-kosturnica«, Oborov kod Dugog Sela, 1958; »Spomen-kosturnica«, Greberje kod Ivanić-Grada, brončani reljef inkrustiran u kamen; »Talac«, bronca, 1961. <em>Duhović Radoslav</em> (1929—) »Očaj«, kamen, 1961. <em>Džamonja Dušan</em> (1928—) »Spomenik palim borcima«, Slavonski Brod, 1950; »Glava anonimnog zatvorenika«, bronca, 1952; »Spomenik palim borcima«, Virovitica, 1952 (sa Miroslavom Vertačnikom); »Spomenik Oslobođenja Cresa i Lošinja«, Mali Lošinj, 1956; »Projekt spomenika u Jajincima«, sadra i staklo, 1957; »Projekt memorijalne grobnice u Dachauu«, 1959; »Spomenik palim borcima«, Pazin; »Projekt za spomenik u Oświęcimu«; »Veliko drvo«, drvo-metal, 1960. <em>Ivanković Rudolf</em> (1906—) »Studija za borca«, sadra, izloženo 1948. <em>Janeš Želimir</em> (1916—) »Žena iz zbjega«, terakota, 1949; »Spomenik palim borcima«, Novi Vinodolski, bronca, 1951. <em>Jeger Ivan</em> (1911—) »Ilegalac«, bronca, izloženo 1953. <em>Jović Ante</em> (1914—) »Žena u borbi«, bronca, 1948. <em>Kantoci Ksenija </em>(1909—) »Spomenik palim borcima«, Gomirje, reljef u bronci, 1956; »Strijeljanje talaca«. <em>Kečanin Nikola</em> (1913—) »Partizan«, izloženo 1949; »Mitraljezac«, bronca, izloženo 1950; »Spomenik palim borcima«, Našice, Dugo Selo, 1950, Osijek, 1952, Županja; »Spomenik VI Slavonskog korpusa«, Voćin, 1954. <em>Kerdić Ivo </em>(1881—1953) »Maršal Tito«, medalja, izloženo 1947; »Žrtve fašizma«, medalja; »Plaketa Augusta Cesarca«. <em>Kolar Gabrijela</em> (1924—) »Zbjeg«, tučeni bakar. <em>Kos Petar</em> (1917—) »Spomenik palim borcima«, Otočac, 1955; »Ranjeni kurir«, sadra. <em>Krivić Nenad</em> (1931—) »Sjene sa Sutjeske«, drvo, 1962. <em>Krstulović Andrija</em> (1912—) »Reljef za nadgrobni spomenik omladinca mučenika«, sadra, izloženo 1946; »Reljef palim članovima Gusara u Splitu«, izloženo 1949; »Spomen svjetionik«, Split. <em>Kršinić Frano</em> (1897—) »Ranjeni kurir«, bronca, 1946; »Skica za spomenik Maršalu Titu«, sadra, 1948; »Spomenik žrtvama fašizma«, Zagreb, bronca, 1950; »Spomenik palim borcima«, Grubišno Polje, bronca, 1951, Dubrovnik (Vrata od Ploča), 1954, Sisak, 1955; »Spomenik Maršalu Titu«, Titovo Užice, 1961; »Spomenik žrtvama iz koncentracionog logora u Lipiku«. <em>Lozica Ivan</em> (1910—strijeljan od fašista 1943) sudjelovao na ilegalnoj izložbi u Splitu 1943; »Ranjenik« bronca, 1941. <em>Luketić Stevan</em> (1925—) »Bista narodnog heroja Ive Marinkovića«, Karlovac; »Nagrižena opasnost«, »Otpori memlivosti«, željezo, 1961. <em>Mačukatin Velibor</em> (1919—) »Spomenik palim borcima«, Mali Iž, bronca, 1949; »Skojevci«, bronca, izloženo 1950; »Spomenik palim borcima«, Srpske Moravice, 1951, Vodoteč kod Brinja, 1952, Ravna Gora, 1954, Lokve, 1958, Blato na Korčuli, 1959. <em>Matković Vinko </em>(1911—) »Spomenik narodnom heroju Joakimu Rakovcu«, Poreč, 1953; »Spomenik palim borcima«, Grižane, 1953; »Spomenik Oslobođenja«, Rijeka, bronca, 1955; »Spomenik palim željezničarima«, Rijeka, 1955; »Spomenik palim borcima«, Škrljevo, 1957, Dobrinj, 1957, Sušak (Donja Vežica), 1959, Baška, 1959; »Spomen bista narodnog heroja Jože Šurana«, 1959; »Spomenik palim borcima«, Rab; »Spomen bista narodnog heroja Vitomira Sirole-Paje«; »Skica za spomenik palim borcima« u Rubešima i u Malinskoj, sadra; »Bista narodnog heroja Mate Blažine«, Martinski (općina Labin); »Spomenik u čast 40-godišnjice SKJ«, Ika. <em>Michieli Valerije</em> (1922—), »Spomenik palim borcima«, Pučišće na Braču. <em>Mirković Ivan</em> (1893—) »Spomenik palim borcima za oslobođenje Skoplja«, bronca 1949; »Spomenik palim borcima«, Podgora, bronca, 1949, Dugi Rat kod Splita, 1951, Sinj, bronca, 1952, Lastovo, 1958; Korčula, Trogir, Solin, reljefi-bronca. <em>Musulin Luka </em>(1928—) »Poprsje Josipa Kraša«, bronca, Zagreb; »Poprsje Andrije Žaje«, bronca, Zagreb. <em>Njirić Nikola</em> (1921—) »Spomenik palim borcima«, Samobor, 1950; »Rade Končar, narodni heroj«, Zagreb, bronca, 1957; »Na temu okupacije«, I, gips, izloženo u Beogradu 1962. <em>Papić Julije</em> (1912—) »Spomenik palim borcima« Đelekovec, bronca, Sv. Jana kod Jastrebarskog. <em>Perić Pavao</em> (1907—) »Narodni heroj Marko Orešković«, bronca, izloženo 1948; »Pogreb partizana«, sadra, izloženo 1949; »Spomenik palim borcima«, Divoselo-Čitluk (kod Gospića), 1949, Gospić, 1957, Udbina, 1959, Gornje Vrapče, bronca; »Spomenik palim mornarima«, Pula. <em>Poljan Josip </em>(1925—) »Narodni heroj Nikola Kukić«, bista, bronca, Karlovac, 1962. <em>Radauš Vanja</em> (1906—) autor je najobimnijeg i najdramatskijeg skulptorskog <em>ciklusa</em> na temu NOB-a »Tifusari«, sadra, 1959—60, a uz to brojnih djela i spomenika. »Sprovod partizana«, »Portret druga«, »Ranjenik«, »Bombaš«, bronce; »Spomenik narodnom heroju Marku Oreškoviću«, bronca, Titova Korenica, 1948; »Spomenik palim borcima«, Odra, 1948; »Spomenik Ustanka«, Srb, 1950; »Spomenik narodnom heroju Jovanu Marinkoviću-Ivi«, Orahovica, bronca, 1950; »Bista Vladimira Nazora«, Labudovac kod Plitvičkih Jezera, 1950; »Jasenovac« skica za spomenik, sadra, 1951; »Spomenik palim borcima kao spomen na III zasjedanje ZAVNOH-a«, Topusko, 1952; »Spomenik narodnom heroju Radi Končaru«, Zagreb, bronca, 1952; »Spomenik palim borcima«, Buje, 1954, Karlovac, 1955; »Spomenik i kosturnica oslobodiocima grada«, Pakrac, 1955; »Spomenik palim borcima«, Pula; »Poziv na Ustanak«, Podsused; »Bista narodnog heroja Marka Končara-Bure«, Pakrac; »Spomenik narodnom heroju Nikoli Miljanoviću-Karauli«, Podravska Slatina. <em>Radmilović Željko</em> (1919—) »Ustanak«, reljef-sadra, 1952; »Spomenik lučkim radnicima palim u NOB-u«, Split, reljef-bronca, 1955; »Zbjeg«, I, II, drvo, III, sadra, 1961. <em>Rukljač Vjekoslav</em> (1916—) »Prenošenje ranjenika«, bronca 1946; »Oslobođenje«, Čakovec, brončani bas-reljef, 1948; »Vladimir Nazor«, sadra, 1949; »Spomenik palim borcima 1942«, Donji Lapac, bronca, 1950, Jasenje kod Krapine, 1955, Bović kod Vrginmosta; »Spomen bista narodnog heroja Roberta J. Domanje«, Orahovica, 1959. <em>Sabolić Ivan </em>(1921—) »Spomenik palim borcima na otoku Ugljanu«, Ugljan, bronca 1949—50; »Spomenik žrtvama fašističkog terora«, Rovinj, 1953—56 (postavljen 1957); »Spomenik husinskim rudarima«, 1953; »Spomenik palim borcima (Izvidnica)«, Koprivnica, bronca, 1955; »Ustanik«, Kostajnica. <em>Studin Marin</em> (1895—1960) sudjelovao na ilegalnoj izložbi u Splitu 1943; »Omladina u borbi«, reljef-drvo, 1943; »Crni dani«, reljef-orahovina, 1944; »Spomenik palim borcima«, Donja Kaštela, 1955, Novi Sad, Niš. <em>Šoša Slavko</em> (1923—) »Skica borca«, bronca, izloženo 1958. <em>Trstenjak Radoslav</em> »Spomenik palim borcima«, Varaždin (groblje). <em>Vertačnik Miroslav</em> (1913—) »Spomenik palim borcima«, Virovitica (sa D. Džamonjom), 1952, Krš kod Perušića, 1953, Gračac. <em>Vukušić Ivan</em> »Spomenik palim borcima«, Senj, 1958.<br /> SLOVENIJA. <em>Batič Stojan</em> (1925—) »Spomenik padlim borcem«, Dolenji Logatec, 1958, Černuče, Medvode, Žreče pri Konjicah; »Ko tulijo sirene«, »Talci«, bronce, 1961. <em>Boljka Janez</em> (1931—) »Stolp trpljenja«, »Spomin na žrtve«, željezo, 1961. <em>Bratuž-Furlan Vladimira</em> (1923—) više spomenika NOB-u. <em>Cesar Ciril </em>(1923—) »Priča nasilja«, 1951, »Streljanje«, 1951, 1952, 1954; »Talec«, Mozirje, bronca, 1952; »Spomenik NOB-u«, Vransko; »Ožgana žrtev«, sadra-žica, 1956; »Zločin«, I, II, metalizirani gips, 1961. <em>Černe Peter</em> (1931—) »V pregnanstvo«, I, II, drvo, 1961. <em>Dolinar Lojze</em> (1893—) »Uzbuna«, »Odmaranje«, bronce, 1946; »Nošenje ranjenika«, reljef; »Borba jugoslavenskih naroda u NOB-u«, bronca; »Talci«, bronca, 1948; »Spomenik strijeljanim žrtvama NOB-a u Jajincima«, 15 figura u bronci, rađeno 1950, postavljeno 1959 u Kraljevu; »Iz zgodovine KPJ«, reljefni friz za palaču CK SKJ u Beogradu, 1950; »Spomenik NOB-u«, Đakovica, 1951, Prijepolje (palim Šumadincima), 1952—53; »Naricalka«, bronca, 1954; »Vstaja«, 1956; »Počitek«, bronca, 1956; »Za kolono«, bronca; »Spomenik žrtvamNOB-a—Jama«, Opatija, 1957. <em>Dremelj Stane</em> (1906—) »Maršal Tito«, slonova kost, 1948; »Kajuh«, medalja, slonova kost, 1954. <em>Kalin Boris</em> (1905—) »Spomenik Rdeče armade«, Murska Sobota, bronca, 1945 (sa Z. Kalinom); »Spomenik padlim talcem in borcem tovarne usnja v Kamniku«, 1946; »Talec v Gramozni jami«, bronca, 1947; »Maršal Tito«, bronca, 1948; »Spomenik padlim borcem in talcem«, Begunje, bronca, 1949—53; »Grobnica narodnih herojev«, Ljubljana, reljefi na sarkofagu, bronca, 1949, mramor 1952; »Partizan«, Vrhnika, kamen, 1950; »Borec«, Lož, bronca, 1951; »Spomenik 24 talcev v Ulici talcev«, Ljubljana, bronca, 1957. <em>Kalin Zdenko</em> (1911—) »Spomenik Rdeče armade«, Murska Sobota, bronca, 1945 (sa Borisom Kalinom); »Partizan«, Bled, bronca 1947; »Osvobodilna borba«, Ljubljana, reljef, 1948; »Spomenik žrtvam NOB-a«, Urh, kamen, 1948—55 (s K. Putrihom); »Spomenik bombaša«, Cerknica, 1952. <em>Keršič Marjan </em>(1920—) sudjelovao kod izradbe »Spomenika Prvem zboru odposlancev slovenskega naroda v Kočevju 1943«, postavljen 1953, sa figurom »Strelec«, bronca; »Partizani«, pečena glina, 1954. <em>Keržič Stane</em> (1918—) »Bombašica«, u sastavu spomenika u Kočevju, 1953; »Bombašica, spomenik NOB-u«, Rakek, 1953; »Spomenik NOB-u«, Slovenj Gradec, Krško. <em>Kobè Boris</em> (1905—) »Spomenik neznanemu političnemu jetniku« (u vezi sa međunarodnim natječajem u Londonu), 1952—53; »Spomenik francoskim internirancem pri Tržiču na Gorenjskem«, 1954. <em>Kogovšek Alojzij</em> (1909—) »Spomenik NOB-u«, Brestanica (Rajhenburg), 1953; »Poprsje Maršala Tita«. <em>Kolbič Gabrijel</em> (1913—) »Logoraši«, »Ob žici«, »Talec«, sve željezo, 1961. <em>Kos Tine</em> (1894—) »Zmaga«, bronca, 1948; »Partizan«, bronca, 1950; »Reljef za spomenik padlim smučarjem na Pokljuki«, bronca,1951; »Borba za svobodo«, sadra. <em>Kralj Tone</em> (1900—) »Rudar odhaja v borbo«, spomenik palim borcima, Idrija. <em>Lavrič Lojze </em>(?—1954) sudjelovao kod spomenika u Kočevju broncom »Mati s kurirjem«. <em>Lenassi Janez</em> (1929—) »Talci«, »Egzekutori«, drvo, 1961. <em>Loboda Peter</em> (1894—1952) »Partizanska dvojica v napadu«, bronca. <em>Napotnik Ivan</em> (1888—) »Talec« za celjski »Spomenik žrtvam osvobodilne borbe«, bronca; »Kajuh«, reljefna ploča, Šoštanj. <em>Pengov Božidar</em> (1910—) »Spomenik talcem«, Šent Vid pri Ljubljani; »Spomenik padlim borcem«, Šoštanj; sudjelovao kod izrade spomenika u Kočevju; plakete s motivima NOB-a. <em>Putrih Karel </em>(1910—) »Spomenik talcem, Natlačenove žrtve«, Ljubljana, bronca, 1947; »Bombašica«, Bled, bronca, 1947—48; »Talec« za »Spomenik žrtvam« u Dvoru kraj Polhovoga Gradca, bronca, 1948; »Talec« za spomenik žrtvama u Kovru na Gorenjskom, bronca, 1948; »Spomenik NOB-u«, Žire; »Spomenik žrtvam«, Urh (sa Zdenkom Kalinom); »Srečanje«, »Odlaganje partizanovega orožja«; »Straža«; »Žalujoča mati s hčerko«; »Begunci«; »Ranjenec z reševalcem«; »Poti v novo življenje«. <em>Savinšek Jakob</em> (1922—1960) »Logor«, bronca, 1952; »Spomenik NOB-u«, Celje, 1954—58; »Logor«, željezo i bronca, 1959; »Spomenik NOB-u«, Mengeš; »Pojmo bratje pesem o svobodi«, spomenik NOB-u, Novo Mesto. <em>Sigulin Anton</em> (1917—) »Spomenik padlim žrtvam«, Šiška; »Bombaš«, Pivka na Krasu, bronca. <em>Smerdu Frančišek</em> (1908—) »Ilegalec«, spomenik, Ljubljana, bronca, 1951—52; »Spomenik padlim«, Domžale, bronca, 1954; »Maršal Tito«, bronca, kompozicije s tematikom NOB-a, za dvoranu u Gradu, Ljubljana; plastike za muzej NOB-a, Ljubljana; sudjelovao kod izradbe spomenika u Kočevju. <em>Stoviček Vladimir</em> (1896—) ciklus plaketa u odjeljenju NOB-a Mestnega muzeja u Celju. <em>Štrekelj Ivan</em> (1916—) »Talec«, sadra, 1956. <em>Tihec Slavko</em> (1928—) »Spomenik Pohorskemu bataljonu« na Pohorju, 1958—59; »Stena talcev«, I, II, željezo і beton, 1961. <em>Tršar Drago</em> (1927—) »Demonstranti«, bronca, 1957; »Spomenik borcem za severno mejo«, Maribor, 1958; »Odred«, bronca, 1960; »Okupator«, »Manifestanti«, bronce, 1961. <em>Vojsk Milan</em> (1922—) »Partizanski kurir«. <em>Zaharijaš Aladar</em> (1926) »Talci«, I, II, III, beton, 1961.<br /> U borbi je pao kipar <em>Weiss-Belač Janez</em> (1915—?), rukovodilac tehnike štajerske XIV divizije і član Kulturniške ekipe. <em>Dolgan Milena</em> (1917<strong>—</strong>1945) koja je radila u Centralnoj partizanskoj tehnici na Dolenjskom, umrla je u Ljubljani neposredno poslije Oslobođenja, a u internaciji u jednom logoru u Njemačkoj umro je <em>Kühar Franc.</em><br /> BOSNA I HERCEGOVINA. <em>Kocković Marijan</em> (1923—) »Osveta«, spomenik NOB-u, Sisak, bronca, 1952; »Ćelije«, »Jama«, »Trofeji rata«, bronce, 1961. <em>Ostoja Mirko</em> (1921—) »Spomenik palim borcima«, Vela Luka na Korčuli, 1950, Bol na Braču, bronca, 1951, Dvor na Uni, bronca, 1952; »Jasenovac«, željezo, izloženo 1962 u Beogradu. <em>Trifković Dragiša</em> (1912—) »Mitraljezac«, bronca, 1960. Tematiku NOB-a obrađuje i kipar <em>Grgić Zdenko</em> (1927—).<br /> MAKEDONIJA. <em>Grabulovski Jordan</em> (1925—) spomenici »Makedonsko-kosovska brigada«, Delčište, »Dvanaest strijeljanih mladića«, Vataši, »Nikola Karev«, Kruševo, »Boris Kidrič«, Skoplje, »Kompozicija«, Skoplje i Kičevo. <em>Hadži-Boškov Petar</em> (1928—) »Kompozicija« I i II, 1961. <em>Krstevski Boro</em> (1931—) »Logoraši«, Skoplje. <em>Mitričevski Boro</em> (1927—) »Naum Naumovski-Borče«, spomen-bista na groblju, Skoplje. <em>Muratovski Raško</em> (1924—) »Portret narodnog heroja«, Skoplje. <em>Stefanovski Ljubče</em> (1919—) »Kompozicija«, spomenik kraj Titovog Velesa. <em>Todorovski Dimo</em> (1910—) spomenici »Vele Markov«, Kruševo, »Kočo Racin«, Titov Veles; »Izbeglice«, »Partizanski sastanak«, »Partizan«, »Jama«, sve u Skoplju.<br /> CRNA GORA. <em>Borozan Marko</em> (1909—) »Posljednji juriš«, bronca, 1960. <em>Đurović Drago</em> (1923—) nagrađen na natječaju za projekt spomenika u Pljevljima; izradio portrete mnogih narodnih heroja; »Ivan Milutinović, narodni heroj«, bronca, 1952; »Spomenik palim borcima«, Titograd, Danilovgrad, Pljevlja. <em>Gržetić Ante</em> (1920—) »Skulptura za grobnicu Nade Naumović u Kragujevcu«, 1958. <em>Tomanović Luka</em> (1909—) »Bezmetković«, bronca, 1952; »Spomenik palim za slobodu«, Kotor, kamen, 1954, Hercegnovi, Grblje, Konavli; »Agonija«, drvo, 1961.<br /> LIT.: <em>C.</em> <em>Fisković,</em> Izložba umjetnika partizana u Splitu, Slobodna Dalmacija, 24. XII 1944. — <em>Isti,</em> Partizanski spomenici, Split 1945. — <em>Đ. Tiljak,</em> Slikari u NOB-u, Vjesnik, 1. I 1945. — <em>F. Mihelič,</em> Umetnik v osvobodilni borbi, Slovenski poročevalec, 5. VIII 1945. — О umjetnosti u oslobodilačkoj borbi, Narodni list, 27. VIII 1945. — <em>G. Gamulin,</em> Povodom izložbe slikara partizana, Republika, 1945, 1—2. — Izložba umjetnika partizana (katalog izložbe, predgovor V. Kaleb), Šibenik 1945. — Razstava slovenskih umetnikov partizanov (katalog izložbe, predgovor Miško Kranjec), Ljubljana 1945. — <em>F. Šijanec,</em> О umetnosti padlih borcev in talcev (katalog izložbe), Ljubljana 1945. — <em>D. Klemenčič,</em> Upodabljajoči umetnik v partizanih, Ljudska pravica, 27. IV 1946. — Spomeniki in nadgrobniki Narodnoosvobodilnega boja, Likovni svet, Ljubljana 1951. — <em>D. Klemenčič</em>, Razmišljanje ob partizanski grafiki, Naši razgledi, 1952, 12. — <em>Ž. Grum,</em> Crteži i grafike NOB-a (katalog izložbe, predgovor i podaci), Zagreb 1955. — <em>Isti,</em> Uz problem istraživanja jednog specifičnog razdoblja naše likovne umjetnosti, Bulletin JA, 1956, 9—10. — Narodnooslobodilačka borba u delima likovnih umetnika Jugoslavije, Beograd 1958. — <em>J. Depolo,</em> Snaga dokumenta, Republika, 1958, 6. — <em>M. Konjhodžić,</em> Sjećanja u kamen uklesana, Zagreb 1960. — Listovi iz NOB-a (katalog izložbe Detoni-Radauš, predgovor J. Kaštelan), Zagreb 1961. — <em>V. Radauš,</em> О radu likovnih umjetnika u NOB-u, Almanah Republike, Zagreb 1961. — <em>M. Detoni,</em> Nekoliko redaka iz dnevnika, ibid., Zagreb 1961. — <em>F. Šijanec, </em>Sodobna slovenska likovna umetnost, Maribor 1961, str. 24, 204. — <em>V Ekl-Visintin,</em> Likovno u revoluciji, Republika, 1961, 9. — Slikari о revoluciji (predgovor F. Čulinović), Zagreb 1962.<tab>V. El.</tab>",3,,
RENESANSA,74,"<strong>RENESANSA </strong>(franc. <strong>renaissance </strong><em>preporod</em>, engl. <em>renaissance</em>, njem. <em>Renaissance</em>, tal. <em>rinascimento</em>), u literaturi s područja historije umjetnosti termin koji označuje stilsko razdoblje evr. likovne umjetnosti između gotike i baroka s jezgrom u XV i XVI <em>st.</em><strong><br /> </strong>Termin <em>rinascita</em> u smislu preporoda umjetnosti javlja se prvi put kod G. Vasarija koji 1550 na dva mjesta u uvodu svojih »Vite« govori o »restaurazione o per dire meglio rinascita in nato o il progresso della sua rinascita«. Dok J. Sandrart tumači Vasarijev termin kao »Wiedergeburt der Malkunst in Italien«, a A. Félibien (»Entretiens sur la vie et les ouvrages des plus excellents peintres anciens et modernes«, 1666—68) prevodi ga sa <em>renouvelle, remis au jour</em> itd., u franc. literaturi XVII i XVIII <em>st.</em> postepeno se primjenjuje termin <em>renaissance des lettres</em> (P. Bayle, »Dictionnaire historique et critique, IV) i <em>renaissance des lettres et des beaux-arts</em> (Voltaire). Oko 1830 termin se već prilično ustalio, a napose ga je 1855 popularizirao historik J. Michelet koji u V knjizi svoje »Histoire de France« daje naslov »La Renaissance«. Za početke novijega shvaćanja renesanse od odlučnog je značenja interpretacija J. Burckhardta koja u skladu s građanskim liberalizmom XIX <em>st.</em> u renesansi, osim ponovnog otkrića antike, vidi u prvom redu »die Entwicklung des Individuums« i »đie Entdeckung der Welt und des Menschen« (prema naslovima 2. i 4. poglavlja svoje »Die Kultur der Renaissance in Italien«, 1860) i u kasnijem, Burckhardtu često oprečnom određivanju termina i pojma r., sudjelovali su pored historika umjetnosti također historici kulture i književnosti te sociolozi (npr. W. K. Ferguson). — Glavna, do danas nedovršena diskusija vodi se o vremenskoj definiciji renesanse tj. o razgraničenju s jedne strane sa Srednjim vijekom (H. Thode, M. Dvořák, Antal) u kojem je već Burckhardt ustanovio pojavu protorenesanse (npr. toskanska protorenesansa u arhitekturi Pise i na firentinskoj crkvi S. Miniato al Monte), a s druge strane s barokom (A. Riegl, H. Wölfflin). Diskusija zahvaća i unutrašnju podjelu, a pogotovo obilježja i značenje manirizma (v. <em>Manirizam),</em> zatim problem renesanse na sjeveru (L.-C.-L. Courajod, P. Fierens, O. Benesch) i problem udjela german. naroda u tal. renesansi; u vezi s tim pitanjem se i u tezama nekih historika umjetnosti (C. Neumann) odražavao rasističko-nacionalistički šovinizam J.-A. Gobineaua i H. S. Chamberlaina. Raspravlja se konačno i o problemu idejnih temelja doba renesanse, pri čemu su zap. autori u posljednjim decenijima najviše naglašavali ulogu neoplatonizma (F. Saxl, E. Panofsky, 1939). Kod istraživanja ant. baštine i ranijih pokušaja njenog oživljavanja nastala je predodžba o renesansama ili »renovationes« u drugim vremenskim razdobljima (E. Panofsky, 1960): u tom prenesenom značenju govori se već o renesansi Augustova, Hadrijanova i Teodozijeva doba, o karolinškoj i otonskoj renesansi, a i o »renesansi« XII i XIII <em>st.</em> napose za vladavine posljednjega Hohenstaufovca Fridrika II.<br /> U evr. renesansi XV i XVI <em>st.</em> — unatoč njenim zajedničkim smjernicama koje izviru iz općenitog porasta racionalizma u svim predodžbama — potrebno je da se u skladu s posebnim razvojem pojedinih zemalja odvojeno obradi Italija s Firencom i Rimom na čelu: zemlja, u kojoj je ant. tradicija bila uvijek jače prisutna nego drugdje, i koja je stoga logično bila na vodstvu u razvoju evr. humanizma; Italija je, kao i u razvoju kapitalizma, prednjačila čitavoj Evropi i u formiranju renesansne umjetnosti (koja po većini svojih osobina isprva predstavlja specifičnu tal. pojavu), a prednjači i svojom teorijom о umjetnosti.<br /> <strong>Italija. </strong>Pojava rane renesanse vremenski se poklapa s razdobljem quattrocenta u Firenci, gradu kojemu neosporno pripada prvenstvo u razvoju. Novo doba već nagovješćuje natječaj za sjev. vrata baptisterija S. Giovanni (1401), a njegovi su začetnici čuvena trojica pionira <em>F. Brunelleschi</em> (1419 »Ospedale degl’ Innocenti«, prva renesansna građevina; 1420—34 kupola katedrale Sta Maria del Fiore sa još gotičkom strukturom), <em>Donatello</em> (mramorni »David«, 1408 i kipovi za katedralu) i <em>Masaccio</em> svojim freskama u Capp. Brancacci u crkvi Carmine, koje znače pobjedu monumentalnoga renesansnog realizma nad minucioznim naturalizmom internacionalnoga »mekog« stila. U arhitekturi se pored crkvenih građevina (u Firenci ih grade <em>F. Brunelleschi</em> i <em>L. B. Alberti</em>) jednakopravno afirmira građanski palazzo <em>(Michelozzo,</em> Pal. Medici-Riccardi; Pal. Strozzi po nacrtima <em>G.</em> <em>da Sangalla</em> i <em>B. da Maiana),</em> koji kod <em>Albertija </em>(Pal. Rucellai) dobiva prvi put fasadu raščlanjenu dorskim (u prizemlju) i korintskim pilastrima (u katovima). Za razliku od prošlosti, likovna je umjetnost sada bazirana na znanstvenom metodičnom studiju perspektive (poslije Brunelleschija produbljuju je <em>Masaccio, L. Ghiberti, P. Uccello, Andrea</em> <em>del Castagno </em>i <em>Donatello</em>; izvan Firence napose <em>A. Mantegna, Piero della Francesca</em> i <em>Melozzo da Forli</em>) i anatomije <em>(Donatello, A. Verrocchio, A.</em> i <em>R. Pollaiuolo, L. Signorelli), </em>a istraživanje prirode doseže vrhunac u djelu <em>Leonarda</em> <em>da</em> <em>Vinci,</em> najuniverzalnijega duha vremena. Pored tradicionalne sakralne tematike i sve brojnijih mitol. prizora ustaljuje se portret (poslije generacije pionira slikaju ga u prvom redu <em>S.</em> <em>Botticelli, D. Ghirlandaio</em> i <em>Leonardo</em>), koji se u obliku realističkih figura donatora kao i u formi tzv. assistenze uklapa u kompozicije s religioznim motivima. Slikani portret utječe na oživljavanje kiparskoga portretnog poprsja kojim se obogaćuje i onako značajan razvoj firentinskih nadgrobnih spomenika; primjer su nadgrobni spomenici Baldassarea Cosse (<em>Donatello</em> i <em>Michelozzo,</em> u baptisteriju), Leonarda Brunija (<em>B. Rossellino,</em> 1444 u Sta Croce), Carla Marsuppinija (<em>Desiderio da Settignano,</em> 1455 u Sta Croce), portugalskoga kardinala (<em>A. Rossellino,</em> 1461—66 u S. Miniato al Monte) te papa Siksta IV i Inocenta VIII (<em>A. del Pollaiuolo</em> u Petrovoj bazilici u Rimu). Portret kao konjanički spomenik (<em>Donatellov</em> »Gattamelata«, <em>Verrocchiov </em>»Colleoni«, <em>Leonardovi</em> projekti) uzdiže se do dotad neviđenih reprezentativnih ostvarenja. Izvanredan razmah kiparstva dopunjuje procvat sitne brončane plastike, uvjetovan sakupljanjem i imitiranjem ant. umjetnina (u Firenci <em>A. del Pollaiuolo, Bertoldo di Giovanni</em>), i medaljerstva (prvi majstor u Italiji <em>Antonio</em> <em>Pisano</em>). Firenca vodi i na području traktata о lik. umjetnostima, jednako u pogledu biografija umjetnikâ koje se nalaze već među biografijama <em>Filippa Villanija </em>(»Liber de origine civitatis Florentiae«, oko god. 1400), kao i u pogledu teorije umjetnosti. <em>Cennina Cenninija</em> i njegov po shvaćanju još dobrim dijelom srednjovj. traktat »Libro dell’ arte« slijede među ostalima <em>L.</em> <em>Ghiberti</em> (»Commentarii«), <em>L. B. Alberti </em>(»De pictura«, »De re aedificatoria«), <em>Filarete</em> koji djeluje u Rimu (»Trattato d’architettura«) i <em>Leonardo</em> <em>da Vinci</em> (»Trattato della pittura«). U sjev. Italiji, gdje je <em>A. Mantegna</em> najvažniji predstavnik doba značajan i za razvoj bakroreza, glavna su umjetnička središta Mantova (Mantegnin početak iluzionističkog slikanja na stropu u Camera degli Sposi u Castello di S. Giorgio), Ferrara (freske u Pal. Schifanoia) koja kao i Firenca zavređuje pažnju svojim minijaturnim slikarstvom (npr. »Biblija« Borsa d’Este), Bologna, Milano i Venecija, gdje se uporno održavana gotička tradicija završava pojavom i djelom obitelji Bellini i gdje krajem XV <em>st. Aldus Manutius</em> izdaje najljepšu štampanu knjigu onoga vremena (»Hypnerotomachia Poliphili«, 1499). U srednjoj Italiji se pored Urbina (gdje među ostalima djeluju <em>Piero della Francesca,</em> Flamanac <em>Justus</em> <em>van Gent</em> i Španjolac <em>Pedro Berruguete</em>) povremeno afirmira Rim, koji privlači već <em>fra Angelica</em> i <em>Filaretea,</em> a prvi put igra značajnu ulogu u općem razvitku u povodu oslikavanja stijena Sikstinske kapele (1481—83: <em>S. Botticelli, D. Ghirlandaio, P. Perugino, L. Signorelli</em> i dr.); početkom cinquecenta Rim preuzima vodstvo. — Visoku renesansu (oko 1500 — oko 1520/30) predstavljaju u prvom redu trojica genijalnih majstora: <em>Leonardo</em> <em>da</em> <em>Vinci</em> inaugurirao ju je monumentalnim kompozicijama »Poklonstvo kraljeva« (1481, Firenca, Uffizi) i »Posljednja večera« (1496—97, Milano, Sta Maria delle Grazie) pri čemu uvodi grupiranje likova u formi trokuta, a linearnu perspektivu quattrocenta nadomještava zračnom perspektivom pomoću boje; <em>Michelangelo</em> <em>Buonarroti,</em> u čijem opusu nakon rimske »Pietà« (1498—1501) i firentinskog »Davida« (1501—04) slijede projekt golemoga nadgrobnog spomenika Julija II i freske na stropu Sikstinske kapele (1508—12); <em>Rafael</em> <em>Santi,</em> koji u vatikanskim stanzama a napose u Stanza della Segnatura (1509—11) sa čuvenom freskom »Atenska škola« daje najbolji primjer snažne, uzorno uravnotežene visokorenesansne kompozicije. Četvrti i najstariji, <em>Donato Bramante,</em> ostvaruje u arhitekturi taj ideal s »Tempiettom« u dvorištu crkve S. Pietro in Montorio u Rimu, a pogotovo sa centralnom osnovom najvažnije građevine renesansnoga Rima, nove bazilike sv. Petra (počevši od 1506). Za dalji razvitak značajna je i njegova palača (Pal. Bramante, kasniji vlasnik Rafael), danas poznata samo po grafici (A. Lafreri) i crtežu (A. Palladio), čije je prizemlje izvedeno u rustici, a kat prvi put naglašen kao »piano nobile« sa šest para stupova. Dok su ostali veliki predstavnici toga doba samo slikari — jednako u Firenci <em>(Fra Bartolomeo, Andrea</em> <em>del Sarto) </em>kao i u Veneciji koja sa starim <em>Giovannijem Bellinijem</em> (»Sacra conversazione« u crkvi S. Zaccaria, 1505), <em>Giorgioneom</em> (»Oluja«) i mladim <em>Tizianom</em> (svršetak visoke renesanse s »Assuntom«, 1518) postaje važna za sav kasniji evr. kolorizam — Rafael a pogotovo Michelangelo bili su značajni i kao graditelji. Rafael nastavlja Bramanteov tip visokorenesansne palače u Rimu s Pal. Vidoni (ili Caffarelli) i izrađuje nacrt za Villu Madama, građevinu koja slično kao i njegove vatikanske loggie popularizira svojim slikarskim ukrasom već krajem quattrocenta poznati motiv groteska. Michelangelova arhitektonsko-kiparska realizacija »Medicejske grobnice« kao jedinstvene cjeline zajedno s istovremenim stubištem i dvoranom Biblioteke Laurenziane u Firenci već su uvod u mnogostranu kasnu renesansu kojoj pripadaju sva njegova djela nastala u doba starosti: prije svega freska »Posljednji sud« u Sikstinskoj kapeli, u kiparstvu posljednje tri »Pietà«, a u graditeljstvu dovršenje A. da Sangallove Pal. Farnese i nastavak izgradnje Petrove bazilike (kupola po njegovu nacrtu). Od dvadesetih godina XVI <em>st.</em> i dalje javljaju se u tal. umjetnosti pored manirističkih tendencija (v. <em>Manirizam</em>) dva smjera, osobito značajna za cijeli daljnji razvitak: klasicistički i barokni. Klasicizam kulminira u arhitekturi <em>Andree Palladija</em> (Vicenza, Venecija), koji je izvršio snažan utjecaj i kao teoretičar (»Quattro libri dell’ architettura«, 1570); u slikarstvu mu je neke vrste pandan <em>Paolo</em> <em>Veronese</em> (njihovo je zajedničko djelo Villa Barbaro u Maseru). Arhitekturu Venecije karakterizira još napose slikovita varijanta klasicizma, koje je glavni majstor <em>Jacopo Sansovino</em> (Biblioteca Marciana, Loggetta di S. Marco), aktivan i kao kipar. Doba baroka anticipirano je među ostalim razvojem stropnog iluzionističkog slikarstva koje nakon Mantegne i Melozza da Forli nastavlja u XVI <em>st. Correggio</em> (Camera di S. Paolo, S. Giovanni Evangelista, katedrala u Parmi), a u arhitekturi će rimska matična crkva isusovaca Il Gesù <em>(G. da</em> <em>Vignola,</em> pročelje G. <em>della Porta)</em> postati uzor brojnim crkvama ne samo u Italiji nego u cijeloj Evropi. Projektiranje i oblikovanje većih ili manjih urbanističkih kompleksa — poznato već u XV <em>st.</em> po ostvarenjima u Pienzi, Ferrari (djelo <em>Biagia Rossettija</em>) i Piazza Ducale u Vigevanu — predstavljaju u XVI <em>st.</em>: Michelangelovo uređenje Kapitolija u Rimu, nastavak izgradnje objekata oko Markova trga u Veneciji (Scamozzijeve Procuratie Nuove) i najposlije u Rimu djelo <em>Domenica Fontane</em> za papu Siksta V (ulice između crkava Trinità dei Monti, Sta Maria Maggiore i S. Giovanni in Laterano; smišljeno postavljanje obeliska itd.). Nov procvat doživljava i arhitektura ljetnikovaca i s njima povezanih parkova: u Toskani već u XV <em>st.</em>; u kasnoj renesansi osobito u Rimu (Villa Medici), u obližnjem Frascatiju; napose se ističe Villa d’Este u Tivoliju. U slikarstvu se uz portret <em>(Tizian, Tintoretto</em> i dr.; među prvim »specijalistima« <em>G.</em> <em>B. Moroni)</em> postepeno afirmiraju tendencije za slikanje genrea i mjestimice s njima usko povezano slikanje mrtvih priroda. U Bologni se genre i mrtva priroda razvijaju počevši od <em>B. Passerottija</em> do članova porodice <em>Carracci</em> (među kojima je <em>Annibale</em> <em>С.</em> značajan i za buduće slikanje pejzaža). Svojom Accademia degli Incamminati porodica Carracci zaključuje prvo poglavlje u historiji moderne umjetničke nastave (kao prva akademija — škola osnovana je na poticaj G. Vasarija 1568 Accademia del Disegno u Firenci, za kojom 1577 slijedi Accademia di S. Luca u Rimu).<br /> <strong>Sjeverna Evropa, </strong>kojoj mnogi historičari umjetnosti još za cijelo XVI <em>st.</em> poriču renesansni karakter, oblikovala je svoj realizam — suprotno Italiji — gotovo samo empirijskim putem. Dok su arhitektura, u kojoj kasnogotičke forme žive još u XVI <em>st.,</em> i kiparstvo manje značajni za opći daljnji razvoj, Sjever neosporno vodi u grafici koja se u tom razdoblju priključuje slikarstvu kao njegova cijenjena i »demokratska« podvrsta. Dok u XV <em>st.</em> Sjever i Jug još u neku ruku ravnopravno izmjenjuju pojedine tekovine — Sjever utječe tehnikom slikanja u ulju a počevši već od Srednjega vijeka i s naturalističkim obrađivanjem detalja, a Italija s ant. tematikom te mjestimice već i s anatomijom i perspektivom — dotle u XVI <em>st</em>. sjeveroevr. umjetnici redom pokušavaju slijediti tal. uzore <em>(Dürerovo</em> uporno traženje idealnih proporcija); oni u tu svrhu putuju u Italiju, gdje Rim preuzima za dva stoljeća ulogu evr. umjetničke metropole.<br /> <strong>Nizozemska. </strong>U razdoblju koje prema M. J. Friedländeru traje »od Van Eycka do Bruegela« — a ta je periodizacija pretežno usvojena — još nema razlike između holand. i flam. umjetnosti; one se razdvajaju počevši od XVII <em>st.</em> Svakako isprva vode u slikarstvu ekonomski razvijenije juž. pokrajine. Realizam plastike <em>C. Slutera</em> i nekih flamansko-franc. iluminiranih rukopisa uvodi nas u »zlatno doba« nizoz. umjetnosti, koje počinje s epohalnim »Gentskim oltarom« (dovršen 1432; prva dva realistička akta u naravnoj veličini i prvi portreti donatora u sjeveroevr. slikarstvu). Pored njegovih stvaralaca <em>Huberta</em> i <em>Jana van Eyck</em> u Bruggeu, to doba predstavljaju još <em>Robert Campin</em> (Maître de Flémalle) i mlađi, dramatičniji <em>Rogier van der Weyden</em> u Bruxellesu. Predstavnici su slijedeće generacije <em>Dierick Bouts, Justus van Gent</em> i <em>Hugo van der Goes</em>; s <em>Hansom Memlingom</em> počinje popuštanje intenzivnosti u realističkom shvaćanju svijeta, a s <em>Gerardom Davidom</em> završava se veliki razvitak slikarske škole u Bruggeu. U XVI <em>st. </em>najznačajnije je središte Antwerpen, a novi smjer, u kojemu dolazi do izražaja orijentacija prema tal. shvaćanju, zastupaju napose <em>Quentin Massys, Jan Gossaert </em>(zvan <em>Mabuse</em>) i <em>Joos van Cleve.</em> Poslije njih slijede tzv. romanisti (nazvani tako zbog boravka i djelatnosti u Rimu), kojih su glavni predstavnici <em>Michiel van Coxie, Pieter Coecke van Aelst st., Lambert Lombard, Frans Floris de Vriendt</em> i <em>Maerten de Vos.</em> Posebno mjesto zauzimaju fantastični svijet <em>Hieronymusa Boscha</em> i umjetnost <em>Pietera Bruegela st.,</em> jedinog slikara koji je u XVI <em>st.</em> unatoč putovanja u Italiju sačuvao nezavisnost od tal. uzora. Njegov opus svjedoči i o pridavanju sve većega značenja pejzažu (prije njega postaje pejzaž bitan faktor kod <em>J. Pateniera</em>) i genre-slikarstvu koje nakon sjevernjaka Lucasa <em>van Leyden</em> najbolje zastupaju <em>Jan Hemessen</em> (značajan i za razvitak mrtve prirode), a u Amsterdamu i u Antwerpenu <em>Pieter Aertsen</em> i njegov nećak <em>Joachim Beuckelaer.</em> Sjever, odakle su potjecali već <em>Jean Malouel</em> i braća <em>Limburg,</em> a koji je domovina i <em>Diericka Boutsa</em> (Haarlem) i <em>Gerarda Davida</em> (Oudewater), dobiva prvoga velikog majstora u <em>Geertgenu tot Sint Jans</em> (kod njega se očituju, više nego kod D. Boutsa, začeci grupnog portreta); u XVI <em>st.</em> formiraju lik. izraz sjevera među ostalima <em>Lucas van Leyden</em> (značajan i kao bakrorezac), <em>Jan van Scorel, Maerten van Heemskerck,</em> portretist evr. glasa <em>Anthonis Mor</em> i konačno oko 1600 po tal. uzoru osnovana akademija u Haarlemu, koju su sačinjavali maniristi <em>Hendrick Goltzius, Karei van Mander</em> (»nizozemski Vašari«) i <em>Cornelis Cornelisz.</em><br /> <strong>Njemačka, Austrija, Švicarska. </strong>Realizam se počinje dosljednije afirmirati generacijom koju predstavljaju <em>Lukas Moser</em> (1431; oltar iz Tiefenbronna), <em>Hans Multscher</em> (1437; oltar iz Wurzacha), <em>Konrad Laib</em> (zastupan i u Ptuju), a nadasve pionirska ličnost <em>Komada Witza</em> (1444; »Petrov ribolov« koji kao jedan od prvih »portreta krajine« prikazuje predjel uz Ženevsko jezero). Od sredine XV <em>st.</em> sve više raste značenje bogatih trgovačkih gradova na jugu, među kojima su na prvome mjestu Augsburg (bankarska kuća Fugger), odakle potječu <em>Hans Holbein st.</em> i <em>Hans Burgkmair st.,</em> te Nürnberg s <em>Albrechtom Dürerom</em> u čijem djelu kulminiraju njem. drvorez i bakrorez (razvitak teče počevši od <em>Majstora igraćih karata</em> preko <em>Majstora E. S.</em> i <em>Martina Schongauera</em> do <em>Dürera</em>). Uz njega predstavljaju renesansu slikari <em>Hans Baldung Grien, Mathis Gotthart Nithart</em> (ranije zvan <em>M. Grünezoald</em>) i <em>Lukas Cranach st.,</em> pored <em>A. Altdorfera </em>glavni majstor tzv. dunavske škole. U Švicarskoj su najznačajnije ličnosti <em>Hans Holbein ml., Niklaus Manuel Deutsch i Urs Graf.</em> — U skulpturu uvode duh renesanse već posljednji srednjovj. kipari i rezbari (<em>Nicolaus Gerhaert von Leyden, Michael Pacher</em> u Tirolu, <em>Veit Stoss</em> svojim »Bamberškim oltarom«, <em>Tilman Riemenschneider</em> u Würzburgu i <em>Anton Pilgram</em> u Beču); glavni su predstavnici renesanse prije svega <em>Peter Vischer</em> sa svojim sinovima i mnogostrani Švicarac <em>Peter Flötner</em> u Nürnbergu, <em>Adolf Daucher</em> i njegov sin <em>Hans Daucher</em> u Augsburgu, te <em>Conrad Meit</em> koji djeluje u Saskoj i Nizozemskoj. Njihovo renesansno shvaćanje dolazi do izražaja većinom u sitnoj plastici, uz koju se značajnije razvio samo još epitaf. Pored bogatoga građanstva, čija se afirmacija odrazuje u značajnim kasnorenesansnim i manirističkim njem. patricijskim kućama i javnim građevinama (Bremen, Gdańsk i Nürnberg, a napose gradska vijećnica u Augsburgu, rad <em>Eliasa Holla</em>), treba među mecenama na poč. XVI <em>st.</em> spomenuti cara Maksimilijana I. Za njegove vladavine nastaju najveća kolektivna ostvarenja lik. umjetnosti: ciklusi drvoreza, za koje daje svoje doprinose i <em>A. Dürer,</em> te brončani nadgrobni spomenici u Innsbrucku (među suradnicima bili su <em>Veit Stoss</em> i <em>Peter Vischer st</em>.).<br /> <strong>Francuska i druge zemlje. </strong>U Francuskoj, u kojoj je novo doba već jasno nagoviješteno djelom <em>Jeana Fouqueta,</em> može se potkraj XV <em>st.</em> jednako kao i u Nizozemskoj primijetiti neka vrsta »détente« (popuštanje napetosti) koja omogućuje neposredan prodor tal. renesanse. Lik. umjetnost XVI <em>st. </em>predstavlja u prvom redu fontainebleauška slikarska škola. U slikarstvu zauzima glavno mjesto portret (<em>Jean Clouet</em> i njegov sin <em>François Clouet, Corneille de Lyon</em> i dr.), osobito u obliku crteža olovkama (»manière à trois crayons«). Kiparstvo poslije <em>Michela Colombea</em> reprezentiraju <em>Jean Goujon</em> i <em>Germain Pilon,</em> a graditeljstvo niz dvoraca uz rijeku Loire (među najistaknutijima Blois, Chenonceaux, Azay-le-Rideau i, kao posljednji, Chambord). Značajni su graditelji u tom razdoblju <em>Pierre Lescot</em> (Louvre), <em>Philibert Delorme</em> i <em>Jean Boullant.</em> — Ostale zemlje još se ne mogu mjeriti s Italijom. U Engleskoj, gdje poslije stila Tudor slijedi renesansni elizabetinski stil, nakon stranca <em>H. Holbeina ml.</em> najznačajniji je domaći portretist <em>Nicholas Hilliard,</em> koji radi pretežno minijature. — U Španjolskoj se održava »estilo plateresco«, a tek za Filipa II zamjenjuje ga »estilo desornamentado« čiji je glavni predstavnik graditelj <em>Juan de Herrera</em> (Escorial). Skulpturu renesanse predstavljaju mnogostrani <em>Alonso Berruguete,</em> a slikarstvo njegov otac <em>Pedro Berruguete, Juan de Flandes, Juan de Juanes</em> (zapravo <em>Vicente Macip</em>), <em>Luis Morales,</em> portretist <em>Alonso Sanchez Coello</em> i <em>Juan Pantoja de la Cruz</em>; na kraju razvitka dominantna je ličnost <em>El Greco.</em> Portugal dobiva u XV <em>st. </em>svog do danas najznačajnijega majstora <em>Nuña Gonçalvesa</em> (poliptih sv. Vincenta, oko 1466).<br /> LIT. POJAM, TEORIJA: <em>A. Philippi,</em> Der Begriff der Renaissance, Daten zu seiner Geschichte, Leipzig 1912. — <em>D. Frey,</em> Gotik und Renaissance als Grundlagen der modernen Weltanschauung, Augsburg 1929. — <em>R. Kaufmann</em>, Der Renaissancebegriff inderdeutschen Kunstgeschichtsschreibung, Basel 1932. — <em>C</em>. <em>Neumann,</em> Ende des Mittelalters?, Legende der Ablösung des Mittelalters durch die Renaissance,Deutsche Vierteljahrsschrift für Literaturwissenschaft und Geistesgeschichte, 1934. — <em>A. Blunt</em>, Artistic Theory in Italy 1450 —1600, Oxford 1940. — <em>W. K. Ferguson,</em> The Renaissance in historical thought, Five centuries of interpretation, Boston i New York 1948. — <em>M. V. Alpatov,</em> In difosa del Rinascimento, Rassegna sovietica, 1952. — <em>E. Panofsky</em>, Renaissance and Renascences in Western Art,I—II, Stockholm 1960.<br /> IKONOGRAFIJA I KRONOLOGIJA: <em>F. Saxl,</em> Antike Götter in der Spätrenaissance, Leipzig i Berlin 1927. — <em>G. Glück,</em> Die Kunst der Renaissance in Deutschland, den Niederlanden, Frankreich etc., Berlin 1928. — <em>R. van Marle,</em> Iconographie de l’art profane au Moyen-âge et à la Renaissance et la décoration des demeures, I—II, Haag 1931—32. — <em>I. Cankar,</em> Razvoj stila v dobi renesanse, Ljubljana 1936—51. — <em>E. Panofsky,</em> Studies in iconology, Humanistic themes in the art of the Renaissance, New York 1939. — <em>J. Seznec</em>, La survivance des dieux antiques, London 1940. — <em>O. Benesch,</em> The art of the Renaissance in northern Europe, its relation to the contemporary spiritual and intellectual movements, Cambridge, Mass., 1945. — <em>S. Scharfe,</em> Religiöse Bildpropaganda der Reformationszeit, Göttingen 1951. — <em>H. Kiel</em> i <em>D. Neri</em>, Paesaggi inattesi nella pittura del Rinascimento, Milano i Firenze 1952. — <em>H. Gombrich,</em> Renaissance artistic theory and the development of landscape painting, G. B.-A., 1953. — <em>G. Weise,</em> Renaissance und Antike, Tübingen 1958.  <em>W. Sypher,</em> Four stages of Renaissance style, Garden City 1955. — <em>F. Adama von Scheltema,</em> Die Kunst der Renaissance, Stuttgart 1957. — <em>E. Wind,</em> Pagan mysteries in the Renaissance, London 1958. — <em>F. Würtenberger,</em> Der Manierismus, Der europäische Stil des sechzehnten Jahrhunderts, Wien i München 1962.<br /> ARHITEKTURA: <em>A. Haupt,</em> Baukunst der Renaissance in Frankreich und Deutschland, HdKW, Berlin i Neubabelsberg 1923. — <em>J. Q. Hughes</em> i <em>N. Lynton,</em> Renaissance architecture, London 1962.<br /> SKULPTURA: <em>A. E. Brinckmann,</em> Barockskulptur, Entwicklungsgeschichte der Skulptur in den romanischen und germanischen Ländern seit Michelangelo bis zum Beginn des 18. Jahrhunderts, HdKW, Berlin i Neubabelsberg 1917—20.<br /> SLIKARSTVO: <em>J. Lassaigne</em> i <em>G.-C.</em> <em>Argan,</em> Le quinzième siècle, De Van Eyck à Botticelli, Genève, Paris i New York 1955. — <em>L. Venturi,</em> Le seizième siècle, De Léonard au Gréco, Genève 1956.<br /> GRAFIKA: <em>A. M. Hind,</em> A history of engraving and etching from the 15th century to the year 1914, Boston 1927. — <em>Isti,</em> An introduction to a history of woodcut, London i Boston 1935.<br /> ITALIJA: <em>J. Burckhardt,</em> Die Kultur der Renaissance in Italien, Ein Versuch, Basel 1860. — <em>J. A. Crozoe</em> i <em>G. B. Cavalcaselle,</em> A new history of painting in Italy, I—VI, London 1864—71. — <em>H. Taine,</em> Philosophie de l’art en Italie, Paris 1866. — <em>J. Burckhardt,</em> Die Renaissance in Italien, Stuttgart 1867. — <em>G. Vasari,</em> Le Vite de’ più eccellenti Architetti, Pittori et Scultori Italiani.. .(izdao G. Milanesi), Firenze 1878—85. — <em>H. Janitschek,</em> Die Gesellschaft der Renaissance in Italien und die Kunst, Stuttgart 1879. — <em>H. Thode,</em> Franz von Assisi und die Anfänge der Kunst der Renaissance in Italien, Berlin 1885. — <em>H. Wölfflin, </em>Renaissance und Barock, Miinchen 1888. — <em>E. Muentz,</em> Histoire de l’art pendant la Renaissance, I—III, Paris 1889—95. — <em>P. Frankl,</em> Die Renaissance-Architektur in Italien, Leipzig 1912. — <em>P. Schubring,</em> Die italienische Plastik des Quattrocento, HdKW, Berlin i Neubabelsberg 1915. — <em>J. Baum,</em> Baukunst und dekorative Plastik der Frührenaissance in Italien, Stuttgart 1920. — <em>H. Voss,</em> Die Malerei der Spätrenaissance in Rom und Florenz, I—II, Berlin 1920. <em>K. Escher,</em> Die Malerei des 14. bis 16. Jahrhunderts in Mittel- und Unteritalien, I—II, HdKW, Berlin i Neubabelsberg 1922. — <em>W. Bode,</em> Die Kunst der Frührenaissance in Italien, Berlin 1923. — <em>D. Frey,</em> Architettura della Rinascenza da Brunellesco a Michelangelo, Roma 1924. — <em>P- Schubring,</em> Die Kunst der Hochrenaissance in Italien, Berlin 1926. — <em>E. von der Bercken,</em> Die Malerei der Früh und Hochrenaissance in Oberitalien, HdKW, Wildpark i Potsdam 1927. — <em>M. Dvorák,</em> Geschichte der italienischen Kunst im Zeitalter der Renaissance, I—II, München 1927—28. — <em>H. Willich</em> i <em>P. Zucker,</em> Die Baukunst der Renaissance in Italien, HdKW, Wildpark i Potsdam s. a. — <em>R. van</em> <em>Marle,</em> The Development of the Italian Schools of Painting, X—XIX, Haag 1928—38. — <em>B. Berenson,</em> Italian painters of the Renaissance, Oxford 1932. — <em>H. Hoffmann,</em> Hochrenaissance, Manierismus, Frühbarock, Die italienische Kunst des 16. Jahrhunderts, Zürich i Leipzig 1938. — <em>Lj. Babić, </em>Majstori preporoda, Zagreb 1943. — <em>R. Zürcher,</em> Stilprobleme der italienischen Baukunst des Cinquecento, Basel 1947. — <em>R. Wittkower,</em> Architectural Principes in the Age of Humanism, London 1949. — <em>L. Venturi,</em> La Peinture Italienne, I—II, Genève, Paris i New York 1950—51. — <em>J. Alazard,</em> L’art italien au XIV<sup>e</sup> siècle, Paris 1951. — <em>W. Paatz,</em> Die Kunst der Renaissance in Italien, Stuttgart 1953. — <em>J. Pope-Hennessy,</em> Italian Renaissance sculpture, London 1958. — <em>R. Oertel,</em> Italienische Malerei bis zum Ausgang der Renaissance, München 1960. — <em>R. Salvini,</em> Il Quattrocento, Milano 1960. — <em>S.</em> <em>J. Freedberg, </em>Painting of the High Renaissance in Rome and Florence, I—II, Cambridge, Mass., 1961.<br /> NIZOZEMSKA: <em>H. Fierens-Gevaert,</em> La Renaissance septentrionale et les premiers maîtres des Flandres, Bruxelles 1905. — <em>K. Voll,</em> Die altniederländische Malerei von Jan van Eyck bis Memling, Leipzig 1906. — <em>H. Fierens-Gevaert,</em> Les primitifs flamands, I—IV, Bruxelles 1908—12. — <em>M. J. Friedländer,</em> Von Eyck bis Brueghel, Berlin 1916. — <em>Isti,</em> Die altniederländische Malerei, I—XIV, Berlin i Leiden 1924—37. — <em>F. Winkler,</em> Die altniederländische Malerei, Berlin 1924. — <em>Isti,</em> Die flämische Buchmalerei des XV. und XVI. Jahrhunderts, Leipzig 1925. — <em>H. Fierens-Gevaert</em> i <em>P. Fierens,</em> Histoire de la peinture flamande des origines à la fin du XV<sup>e</sup> siècle, I—III, Paris i Bruxelles 1927—29. — <em>F. Dülberg,</em> Niederländische Malerei der Spätgotik und Renaissance, HdKW, Wildpark i Potsdam 1929. — <em>C.</em> <em>Horst,</em> Die Architektur der Renaissance in den Niederlanden, Haag 1930. — <em>J. Lavalleye,</em> La peinture flamande de la renaissance, Louvain 1939. — <em>L. van</em> <em>Puyvelde,</em> Les primitifs Flamands, Paris 1947. — <em>H. Gerson,</em> Schilderkunst van Geertgen tot Frans Hals, Amsterdam 1952. — <em>E. Panofsky,</em> Early Netherlandish painting, its origins and character, I—II, Cambridge, Mass., 1953. — <em>L.</em> <em>van</em> <em>Puyvelde,</em> La peinture flamande au siècle des van Eyck, Paris i Bruxelles 1953. — <em>R. Genaille,</em> De Van Eyck à Bruegel, Paris 1954. — <em>J. Leymarie,</em> La Peinture hollandaise, Genève, Paris i New York 1956. — <em>J. Lassaigne,</em> La Peinture flamande, La siècle de Van Eyck, Genève 1957. — <em>Isti</em> i <em>R. Delevoy,</em> La Peinture flamande, De Jérôme Bosch à Rubens, Genève 1958. — <em>P. Courthion,</em> La peinture flamande de Van Eyck à Bruegel, Paris 1958. — <em>R. H. Wilenski,</em> Flemish painters 1430—1830, I—II, London 1960. — <em>L.</em> <em>van</em> <em>Puyvelde,</em> La peinture flamande au siècle de Bosch et Breughel, Bruxelles 1962.<br /> FRANCUSKA: <em>L.-C.-L. Courajod,</em> La part de la France du Nord dans l’oeuvre de la Renaissance, Paris 1890. — <em>P. Vitry,</em> Hôtels et maisons de la Renaissance française, I—III, Paris 1910. — <em>F. Gebelin,</em> Les Châteaux de la Renaissance, Paris 1927. — <em>A. Weese,</em> Skulptur und Malerei in Frankreich im XV. und XVI. Jahrhundert, HdKW, Wildpark i Potsdam 1927. — <em>C.</em> <em>Terrasse,</em> Peintres français de la Renaissance, Paris 1928. — <em>F. Gebelin,</em> Le style Renaissance en France, Paris 1942. — <em>G.</em> <em>Ring,</em> A Century of french painting, 1400—1500, London 1949. — <em>P. Du Colombier,</em> L’art Renaissance en France, Paris 1950. — <em>A. Blunt,</em> Art and architecture in France, 1500—1700, London, Melbourne i Baltimore 1953.<br /> NJEMAČKE ZEMLJE, SREDNJA I ISTOČNA EVROPA: <em>F. Burger, </em>Die deutsche Malerei vom ausgehenden Mittelalter bis zum Ende der Renaissance, I—III, HdKW, Berlin i Neubabelsberg 1913—24. — <em>W. Binder,</em> Die deutsche Plastik vom ausgehenden Mittelalter bis zum Ende der Renaissance, I—II, HdKW, Wildpark i Potsdam 1924—29. — <em>A. Stange,</em> Die deutsche Baukunst der Renaissance, München 1926. — <em>A. Feulner,</em> Die deutsche Plastik des XVI Jahrhunderts, München 1926. — <em>E. F. Bange,</em> Die Kleinplastik der deutschen Renaissance in Holz und Stein, Firenze i Leipzig 1928. — <em>C.</em> <em>Horst,</em> Die Architektur der deutschen Renaissance, Berlin 1928. — <em>F. Bernstein, </em>Der deutsche Schlossbau der Renaissance, Strasbourg 1933. — <em>E. W. Braun, </em>Kleinplastik der Renaissance, Stuttgart 1953. — <em>E. Büchner,</em> Das deutsche Bildnis der Spätgotik und der frühen Dürerzeit, Berlin 1953. — <em>M. Walicki, </em>Malarstwo polskie, Gotyk, renesans, wczesny manieryzm, Warszawa 1961. — <em>Z.</em> <em>Wirth,</em> Die böhmische Renaissance, Historica, 1961. — <em>J. Irmscher,</em> Renaissance und Humanismus in Mittel- und Osteuropa, I—II, Berlin 1962.<br /> ENGLESKA: <em>E. K. Waterhouse,</em> Painting in Britain 1530—1790, Harmondsworth 1953. — <em>J. Summerson,</em> Architecture in Britain 1530—1830, Harmondsworth 1958. — <em>I. Dunlop,</em> Palaces and progresses of Elizabeth I, London 1962. — <em>E. Mercer,</em> English art 1553—1625, Oxford 1962.<br /> ŠPANJOLSKA, PORTUGAL: <em>A. Haupt,</em> Die Baukunst der Renaissance in Portugal von den Zeiten Emmanuels des Glücklichen bis zu dem Schlüsse der spanischen Herrschaft, I—II, Frankfurt/M. 1890—95. — <em>A.</em> i <em>M.</em> <em>Byne, </em>Spanish architecture of the sixteenth century, General view of the plateresque and Herrera styles, New York i London 1917. — <em>M. Gómez-Moreno,</em> Die Plastik der Renaissance in Spanien, Berlin i Firenze 1934. — <em>В. I. Proske,</em> Castilian sculpture, Gothic to Renaissance, New York 1951. — <em>G.</em> <em>Weise,</em> Die Plastik der Renaissance und des Frühbarock im nördlichen Spanien, Tübingen 1957.<tab>L. Me.</tab><br /> HRVATSKA<br /> <em>KONTINENTALNI DIO.</em> Zasad nedovoljno proučeno pitanje renesanse u kontinentalnom dijelu Hrvatske vrlo je komplicirano. U XVI <em>st.</em> Hrvatska proživljava znatne političke, društvene i teritorijalne promjene; zbog osmanlijskog pritiska njezin se opseg potkraj XVI <em>st.</em> steže na 18.000 <em>km</em><sup>2</sup> (»Reliquiae reliquiarum«). Dosad se u stručnoj literaturi držalo, da je r. u sjevernim hrv. krajevima rijetka pojava. To je mišljenje prevladavalo, jer su bili uočivani uglavnom spomenici s izrazitim karakteristikama tal. renesanse. Međutim, na tom području treba računati sa strujom sjevernjačke renesanse, kao i s onim oblicima tal. renesanse, koja ovamo prodire zaobilaznim putem sa sjevera. Usred borba za opstanak, podizani su brojni objekti strateškog značenja, koji nemaju izrazite oznake renesansnog stila, ali su građeni u duhu renesanse. Kao kratkotrajni intermezzo r. se pojavila u krajevima, gdje su više od vijeka i po vladali Turci, npr. u Srijemu i Slavoniji (epitaf Lovre Iločkog 1525; kustodija u crkvi sv. Lovre u Sl. Požegi). Kontinuiraniji razvoj postoji na području kojim nisu zavladali Osmanlije, a traje od kraja XV <em>st.</em> do u XVII <em>st.</em> Istovremeno dok tu nastaju djela u stilu odnosno u duhu renesanse, dolazi do novih prodora: iz Bosne (stećci u Slavoniji, Baniji, Lici, Krbavi), iz Srbije (manastir u Orahovici kao odraz moravske škole potkraj XVI <em>st.</em>); u krajevima gdje su neprekidno vladali Turci gradi se u oblicima islam, umjetnosti (malo je spomenika sačuvano; npr. džamija u Đakovu, turbe u Iloku), a zbog stalne ratne opasnosti tada je učestala i izgradnja drvenom građom (niz crkava i kurija, od čega je malo sačuvano).<br /> <strong>Arhitektura. </strong>Zbog obrane zemlje i pojedinih feudalnih posjeda dolazi do jakog izražaja arhitektura strateškog značaja. Podiže se desetak tvrđava (npr. utvrde oko zagrebačke katedrale 1513—21; tvrđe Koprivnica, Čakovec), među kojima ima izuzetno mjesto urbanističko ostvarenje tvrđave Karlovac u obliku renesansnog »idealnoga grada« (započeta 1579). Tu mrežu popunjava dvadesetak tlocrtno pravilno koncipiranih kaštela (Sisak 1544—50); pregrađuje se i modernizira za borbu protiv vatrenog oružja niz starih burgova (Varaždin oko 1550, <em>Domenico dell᾿ Allio</em>). U XVII <em>st.</em> nastaje više dvoraca, koji zadržavaju renesansnu koncepciju četverokutnog tlocrta unutar kojeg je dvorište s nizom arkada (Klenovnik 1611); neki od tako koncipiranih objekata imaju ugaone cilindrične kule (Bela, Kerestinec).<br /> Kod crkvenih objekata zadržava se do u XVII <em>st.</em> u tlocrtu gotička koncepcija, no u prostor se unosi mnogo više svjetla, a pojedini arhitektonski detalji izvedeni su u renesansnom stilu. Na takvoj je prekretnici npr. župna crkva u Samoboru (<em>Hans</em> <em>Allio</em> iz Celja, 1671—74). U to se doba mnogo pregrađuju odnosno dograđuju starije crkve, pa tako i katedrala u Zagrebu dobiva novi zvonik (<em>I.</em> <em>Albertal,</em> 1634—41). Od samostana najreprezentativniji je kompleks isusovaca u Zagrebu (sredina XVII <em>st., A. Macetti</em>).<br /> <strong>Skulptura. </strong>Renesansni arhitektonski detalji primjenjuju se kod burgova (Pakrac, Veliki Tabor). Najčešći su skulptorski ukras grbovi; najstariji s primjesama renesanse potječe iz Đurđevca (1488). Katkada su doprozornici ukrašeni figuralno (Križovljan). Najkarakterističnija su djela toga doba epitafi s likom pokojnika. Ima ih dvadesetak, a kvalitetom se ističe onaj Luke Baratina (oko 1510). Iz burgova potječu figuralno ukrašeni pećnjaci (Susedgrad, Samobor). Na portalima crkava primjenjuju se zabati s otvorenim trokutom (u Varaždinu, franjevačka crkva majstora iz Graza, 1650, a u Samoboru, <em>H. Allio</em>); neki su ukrašeni grbovima (u Varaždinu, isusovačka crkva, s grbom Draškovića, 1656). Uz crkveni namještaj od kamena i mramora (Karlovac, oltar <em>M. Cusse,</em> 1698) radi se mnogo i u drvu (Varaždin, propovjedaonica crkve franjevaca, 1657). Brojni plošno koncipirani retabli oltara ukrašeni su motivima sjeverne renesanse (Vukovje, 1650; oltar iz Remetinca, 1660, sada u Muzeju za umjetnost i obrt u Zagrebu). I klupe su bogato rezbarene (u bivšem pavlinskom samostanu Svetice); djelo tal. majstora <em>Petra</em> i <em>Nikole</em> jesu klupe u zagrebačkoj katedrali (1520).<br /> <strong>Slikarstvo. </strong>Neke građevine bile su ukrašene s grafittom (Ivanec). Slika rađenih na stalku razmjerno je malo očuvano (»Raspeće«, s poč. XVI <em>st.,</em> Zagreb, Nadbiskupski dvor; »Madona« od <em>Bononia,</em> 1610, Zagreb, Katedrala; »Madona« od <em>P. Paula,</em> Vratišinec, 1522), no potrebno je još proučiti u slikarstvu toga doba smjer manirizma. — Sitno slikarstvo odlično je zastupano renesansnim minijaturama u misalu Š. Erdődya, koje se pripisuju <em>J. Kloviću.</em> Ciklus vezenih slika na Božjem grobu u retardiranoj renesansi izveo je <em>J. W. Stoll</em> 1659 (Zagreb, Katedrala).<br /> <strong>Zlatarstvo. </strong>Na zlatarskim predmetima isprepliću se gotički i renesansni motivi do u XVII <em>st.</em> (Desinić, monstranca iz 1639; Tuhelj, kalež iz 1616). Lijepe primjere zlatarskog umijeća ima, osim katedrale u Zagrebu (npr. korice knjige zagrebačkoga zlatara <em>I. Mihalffyja</em> iz 1606, pacifikali, kadionica, kotlić), i po koje manje mjesto (Ivanec; Vinica, tasa i ampule iz 1663). — Brojni predmeti umjetničkog obrta čuvaju se u muzejima (Zagreb, Osijek, Varaždin).<br /> LIT.: <em>I. Tkalčić,</em> Prvostolna crkva zagrebačka, Zagreb 1885. — <em>G. Kuten, </em>Božji grob u prvostolnoj crkvi zagrebačkoj, Vienac, 1899. — <em>E. Laszowski, </em>Hrvatske povjesne građevine, I, Zagreb 1902. — <em>Gj. Szabo,</em> Spomenici kotara Klanjec i Pregrada, VjHAD, 1912. — <em>Isti,</em> Spomenici kotara Krapina i Zlatar, ibid., 1913/14. — <em>Isti,</em> Spomenici kotara Ivanec, ibid., 1915—19. — <em>Isti,</em> SG. — <em>Isti,</em> Umjetnost u našim ladanjskim crkvama, Zagreb 1930. — <em>A. Schneider, </em>Popisivanje, 1939—1940. — <em>Gj. Szabo,</em> Kroz Hrvatsko Zagorje, Zagreb 1939. — <em>D. Kniewald,</em> Misal čazmanskog prepošta Jurja de Topusko i zagrebačkog biskupa Š. Erdődy, Rad JA, 1940, 268. — <em>Gj. Szabo,</em> Stari Zagreb, Zagreb 1941. — <em>I. Bach,</em> Umjetnost stolara zagrebačke katedrale od 15. do 19. st., Časopis za hrvatsku povijest, 1943, 4. — <em>K. Filić,</em> Franjevci u Varaždinu, Varaždin 1944. — <em>Ej. Karaman,</em> О umjetnosti Srednjeg vijeka u Hrvatskoj i Slavoniji, HZ, 1950, III. — <em>A. Mohorovičić,</em> Analiza historijsko-urbanističkog razvoja grada Zagreba, Rad JA, 1952, 287. — <em>D. Pinterović,</em> Povijest namještaja, Osijek 1952. — <em>A. Horvat,</em> Karlovac — spomenik kulture, ČIP, 1954, 4. — <em>Ista,</em> Slojevi kulture pod živim gradom (Sisak), ibid., 1954, 5. — <em>M. Ilijanić,</em> Dograđivanje varaždinske tvrđave u 16. str., ibid., 1954, 11. — Umetnička obrada metala, I—II, Beograd 1956. — <em>A. Horvat,</em> Spomenici arhitekture i likovnih umjetnosti u Međumurju, Zagreb 1956. — <em>A Horvat </em>i <em>suradnici,</em> Spomenici u Hrvatskoj, Zagreb 1956. — <em>K. Prijatelj,</em> Ivan Duknović, Zagreb 1957. — <em>I. Bach,</em> Tri rada stranih umjetnika u Hrvatskoj, Peristil, 1957, 2. — <em>M. Schneider, </em>Jedan se spomenik vratio kući, Vijesti MK, 1958, 4. — <em>A. Horvat,</em> Ilok, Bulletin JA, 1958, I. — <em>T. Stahuljak</em> i O. <em>Klobučar,</em> Pećnjaci starih gradova Samobora i Susedgrada, Tkalčićev zbornik, II, Zagreb 1958. — <em>D. Pinterović,</em> Dva komada pokućstva iz XVII st. u Osijeku, ibid., II, Zagreb 1958. — <em>A. Horvat,</em> Osvrt na urbanizam Koprivnice, Bulletin JA, 1960, 2. — <em>Z. Wyroubal,</em> Slika »Raspeće« nepoznatog majstora poč. XVI st...., Peristil, 1961, 4. — <em>A. Horvat,</em> Pogled na značenje Čazme..., Vijesti MK, 1963, 4. — <em>Ista,</em> О arhitekturi centralnog trga u Karlovcu, Bulletin JA, 1963, 1 i 2. — Minijature u Jugoslaviji, Zagreb 1964. — <em>A. Horvat, </em>Pregled problema na području kontinentalnog dijela Hrvatske s obzirom na razdoblje između gotike i baroka (u štampi).<tab>A. Ht.</tab><br /> <em>ISTRA I HRVATSKO PRIMORJE.</em> Razvoj renesanse u Istri bio je uslovljen nizom specifičnih, većinom nepovoljnih okolnosti. U XV <em>st.</em> istarski je poluotok podijeljen između dvije države. Uslijed toga dolaze do izražaja dvije ekonomski različite društvene strukture; obalno područje uključeno je u venec. sferu, u vrlo specifičnu državnu formaciju s izrazitim težištem života u urbanim jezgrama. Nasuprot tome, unutrašnjost poluotoka (u okviru tzv. Pazinske grofovije i habsburške vlasti) ima izrazitu feudalnu strukturu; težište je života na selu i u manjim kaštelima. Oba teritorijalna »suverena« smatraju svoje istarske posjede perifernim područjima, a kulturni i umjetnički život nužno se orijentira prema vanjskim centrima. S obzirom na nosioce feudalne vlasti — njem. feudalce — u unutrašnjosti Istre pretežno jačaju utjecaji dubljega kontinentalnog zaleđa, a u obalnim gradovima sve se jače afirmira utjecaj Venecije. Ipak i u unutrašnjosti i na obali umjetnička djela imaju izrazito provincijski karakter: na obali relativno mali gradovi, koji pretežno stagniraju u svom razvoju, a u unutrašnjosti pojedini slabiji vazali većih feudalaca. U takvoj situaciji prodor pojedinih renesansnih shvaćanja odvija se prilično sporadično; više se afirmiraju neki dekorativni oblici nego osnovna shvaćanja. Najznačajniji slikar renesanse u Istri, <em>Bernardo</em> <em>Porečanin</em> (Parentino), formira se izvan Istre, pa i njegova djelatnost nema veće značenje za rodni kraj. Suprotno tome, u neka središta dolazi izravni import iz Venecije (slike <em>V. Carpaccia</em>), ali pojava tih djela ostaje bez većeg odjeka.<br /> Neka datirana djela skulpture, kao portal biskupije u Poreču (1441) i portal Sv. Mihovila u Puli (1456; danas ugrađen u sjev. zid katedrale) pokazuju elemente zrele renesanse. Teško je vjerovati da su oni rezultat djelovanja lokalnih faktora, nego se u njima očituje utjecaj iz venec. zaleđa (Padova), u kojem se r ranije afirmirala nego u centru, Veneciji. — Renesansni motivi javljaju se u prvom redu u dekorativnoj funkciji (okviri portala i prozora), često kombinirani uz kasnogotičke; ta istovremenost pokazuje da u cjelini nije preuzet stil, nego samo neke njegove sekundarne pojave. Karakterističan je objekt prelaza gotičkih u renesansna shvaćanja katedrala u Cresu. Na njenoj je fasadi portal s renesansnim dekorativnim elementima, a u unutrašnjosti kap iteli stupova trobrodnog prostora pokazuju oblike karakteristične za prelaz iz kasne gotike u renesansu. Mnogo je zrelije ostvarenje katedrala u Osoru, koja se bez neke čvršće argumentacije pripisivala Jurju Dalmatincu; fasada s trolisnim zabatom uže se veže na tip kulisnih fasada u Veneciji, nego na one u Dalmaciji. Unutrašnjost katedrale, unatoč skladnim proporcijama i stilskoj čistoći kapitela, zaostaje ia njenom bogatijom fasadom, tako da je ova katedrala i prije teškog oštećenja u Drugome svjetskom ratu djelovala nedovršeno. — Slična je, nešto kasnija, fasada župne crkve u Svetvinčentu, feudu venec. porodice Loredan, koja je tamo sagradila svoj kaštel i loggiu (također u renesansnim oblicima), te je po svoj prilici i izgradnja crkve vezana uz ovu porodicu. Utjecaji Venecije očevidni su i na palladiovskom pročelju katedrale u Vodnjanu.<br /> Razdoblju renesanse pripada i nekoliko objekata samostanske arhitekture, u većini slučajeva sa slikovitim klaustrima (Martinšćica na Cresu; Košljun na Krku; Senj; dijelom i pavlinski Sv. Petar u Šumi), zvonik župne crkve u Vrbniku, zatim manji objekti (npr. Sv. Marija od Zdravlja u Labinu). — Profanu arhitekturu na tom području zastupaju spomenici javne namjene koji nastaju u vrijeme afirmacije novovjekovnoga komunalnog uređenja (loggie u Labinu, Cresu, Rabu i Kastvu, satni toranj u Rabu), fortifikacije na izoliranim tačkama (Brijuni, Ilovik, Martinšćica na Cresu) ili kao obrana municipija (Labin, Cres, Senj s Nehajem, Paz, Svetivinčenat, Veli Lošinj, Bale, Boljun, Rijeka). Poseban karakter daju gradićima palače ili reprezentativnije stambene zgrade patricija ili plemića (Rovinj, pal. Basilico; Rab, pal. Crnota, Dakota, Dominis-Nimira; Gračišće, pal. Salomon; po nekoliko patricijskih palača u Senju, Labinu i Vodnjanu; biskupska pal. u Osoru koju je 1481 gradio <em>Ivan Pergamin).</em> Znatan dio ovih objekata označuje još prepletanje kasnogotičkih i renesansnih elemenata.<br /> Izrazitih primjera samostalnih kiparskih ostvarenja na tom području nema. Dekorativni elementi i ornamenti preuzimani su i aplicirani bez dubljeg renesansnog shvaćanja. Naročita se retardacija osjeća u klesanju ljudskih likova. Primjer tal. renesansnog shvaćanja pokazuje nekoliko nadgrobnih ploča iz Senja (nekad u crkvi sv. Franje) i Krka, kao i skulptura pročelja župne crkve u Bribiru. Tipični tvrđi tretman i još posve gotička shvaćanja pokazuje »Bogorodica s mrtvim Kristom« u luneti katedrale u Rabu. Nju i dekorativni renesansni luk radio <em>Petar iz Trogira</em> u poč. XVI <em>st.</em> U unutrašnjosti ove katedrale nalaze se najranija djela <em>Andrije Alešija</em> (kapela Crnota), koncipirana još u punom gotičkom osjećaju, razvojno još daleko od trogirske krstionice. — Drveni kasnorenesansni oltari nalaze se duž cijele obale (najznačajniji u Umagu, Žminju, Omišlju, Driveniku), drvena korska sjedala u Pićanu i Kastvu, a kustodije u Vodnjanu (1451), Hreljinu (1491) i Bribiru. Hrvatsko Primorje, s otocima Rabom i Pagom, ostvaruje nešto zrelije renesansne koncepcije. Veze s jačim središtima Dalmacije (Zadar, Šibenik, Split), a preko njih i s Venecijom, odražavaju utjecaje koje primaju umjetnici s tog područja. Grad Pag (Novi Pag) koncipiran je 1443 s pravilnom i jedinstvenom urbanističkom cjelinom, iz prelaza gotike u renesansu. Do XV <em>st.</em> bio je podređen Rabu i Zadru, no u vrijeme nastanka novoga grada u tijesnoj je vezi sa Šibenikom u kojem u to vrijeme radi <em>Juraj Dalmatinac.</em> Prema arhivskim podacima sklopljen je ugovor između građana Paga i Jurja Dalmatinca о izgradnji fasade župne crkve. Ona ne nosi pečat Jurjeva načina, no zna se da je u Pagu plodno djelovala Jurjeva radionica. U Pagu su radili: <em>Juraj</em> i <em>Pavao Dmitrov, Ratko Pokrajčić</em> i <em>Ivan Pribislavljić</em> (1448—52). Župna crkva — kao i mnoštvo objekata toga prelaznog perioda — obiluje elementima gotike i renesanse, no najinteresantnija je luneta s »Marijom zaštitnicom«, gdje je nađen sretan sklad dvaju stilova. Kao i u Osoru i Svetvinčentu, trolisni zabat ima crkva sv. Jurja (nastao vjerojatno pod utjecajem Sv. Marije u Zadru).<br /> U slikarstvu se renesansni elementi javljaju uporedo s gotičkima u toku cijelog XV <em>st.,</em> najčešće dekorativni motivi (girlande između pojedinih prizora). Kod mnogih zidnih slika osjeća se utjecaj venec. slikarstva na ploči XV <em>st.,</em> s karakteristikama prelaza između kasne gotike i renesanse. Razumljivo je da u to vrijeme usljeđuje i direktan import djela venec. slikarstva na ploči u pojedine gradove (poliptih <em>Antonija Vivarinija</em> u Poreču; slike <em>Bartolomea Vivarinija </em>u Lošinju i Kamporu; slike <em>Alvisea Vivarinija</em> u Cresu i Kopru itd.; iz kasnije generacije slike <em>Francesca</em> i <em>Girolama da Santacroce</em> u Dubašnici, Glavotoku i Košljunu na Krku). Izrazita stilska nehomogenost zidnog slikarstva XIV i prve pol. XV <em>st.</em> (Završje, Pula, Pomer, Šorići) traje i dalje, pa razvojna linija obiluje mnogim sasvim lokalnim rješenjima. Stapanje kasnogotičkih sjevernjačkih ikonografskih koncepcija, populariziranih drvorezima, i venec. slikarstva na ploči rezultira specifičnim lokalnim stilom. Najinteresantnija ikonografska i umjetnička ostvarenja toga pučkog stila dala je radionica majstorâ iz Kastva: <em>Vincenta iz Kastva</em> u Sv. Mariji na Škriljinah kod Berma (1474) i <em>Ivana iz Kastva </em>u Hrastovlju (1490). Stilski su im srodni ciklusi u Dvigradu, u Sv. Mariji u Oprtlju, u Vranji, i već sasvim dekorativni ciklus fresaka u Božjem Polju. Najranije se čiste renesansne koncepcije javljaju u zidnom slikarstvu <em>Klerigina iz Kopra</em> (Cleriginus de Justinopoli; »Navještenje« na trijumfalnom luku Sv. Marije u Oprtlju, signirano i datirano 1471, s tipičnom pejzažnom interpretacijom toga prizora). Kasni je odvjetak renesansnog slikarstva <em>Anton s Padove,</em> koji u dva navrata radi zidne slike u Sv. Roku u Draguću (1529 i 1535) s elementima naivne pučke umjetnosti; stroži je i konvencionalniji njegov triptih iz Huma (sada u Dijecezanskom muzeju u Pazinu) s natpisom popa Pražića. Majstoru iz Padove svojim se renesansnim koncepcijama pridružuju <em>Blaž iz Dubrovnika </em>(ciklus zidnih slika u Novoj Vasi kod Šušnjevice) i <em>Dominik iz Udina,</em> građanin Vodnjana, koji radi u Višnjanu. Od iluminiranih rukopisa ističu se liturgijske knjige iz Kampora, Osora i Košljuna (sve iz XV <em>st.</em>), vezane uz širi kulturni krug latinskog Zapada. Glagoljski skriptorski centri nalazili su se na krčko-vinodolskom području i u srednjoj Istri (Vrbnik, Senj, Novi, Beram i Draguć), predlošci za minijature uglavnom su iz Bologne, Ferrare ili Venecije, a rjeđe iz Srednje Evrope; često su ti rukopisi ipak uže vezani za hrv. tlo i etničku sredinu. Djelatnost iluminatora indirektno se nastavlja djelatnošću tiskara u Kosinju (1483), Senju (1494—1508) i Rijeci (1530—31); neka od tiskanih djela ukrašena su ornamentiranim naslovnim stranicama, ukrasom margina i reprodukcijama crteža.<tab>В. Ta.</tab><br /> <em>DALMACIJA.</em> Tlo Dalmacije od Zrmanje do Neretve, što ga je Venecija počela zauzimati 1409 na temelju kupoprodajnog ugovora s kraljem Ladislavom Napuljskim, bilo je u vrijeme, kad se imala afirmirati r., izvrgnuto napadajima Osmanlija iz susjedne Bosne i Hercegovine. Oni su se zaustavljali pred zidinama utvrđenih gradova na obali, no veći dio Ravnih Kotara, Zagore i Imotske Krajine pada pod Osmanlije. Dubrovačka Republika uspjela je sačuvati nezavisnost i neutralnost plaćajući tribut za zaštitu svoje samostalnosti hrvatsko-ugar. kraljevima. Uslijed takva stanja bile su mogućnosti za širenje umjetnosti renesanse ograničene na obalni pojas i na otoke, te na nekoliko jačih komuna u kojima je Venecija održavala administraciju i obranu. Kao što sama Venecija nerado napušta gotičku tradiciju, tako i venec. gradovi u Dalmaciji vrlo sporo prihvaćaju duh nove umjetnosti. I u vrijeme renesanse, kao i u ranijem razdoblju, ovo područje (tzv. »acquisto vecchio«) prima umjetničke utjecaje pretežno iz Venecije, a teritorij Dubrovačke Republike — i donekle Korčula — također i iz Srednje Italije.<br /> <strong>Arhitektura. </strong>Na dalm. području r. se javlja šezdesetih godina XV <em>st. </em>Prvi je značajni graditelj toga stila u Dalmaciji Toskanac <em>Michelozzo Michelozzi </em>koji je 1461—64 djelovao na teritoriju Dubrovačke Republike. Radio je na fortifikacijama Dubrovnika i Stona; njegov projekt za obnovu Kneževa dvora nakon eksplozije (1463) nije bio prihvaćen. Po svoj prilici ipak su uneseni u obnovljeni Dvor odjeci njegove koncepcije, iako se kao graditelji navode domaći klesari i firentinski majstor <em>Salvi di Michiele.</em><br /> Renesansni se stil učvrstio u Dalmaciji zaslugom <em>Nikole Ivanova iz Firence </em>(Nikole Firentinca) koji je došao u Dalmaciju pošto je djelovao u Padovi kao pomagač Donatellov. Najznačajnije je njegovo djelo kapela blaženog Ivana Ursinija u trogirskoj katedrali (1468—97); u njenu je arhitektonsku koncepciju unio neke elemente hrama Dioklecijanove palače u Splitu. Nakon smrti Jurja Dalmatinca preuzeo je Nikola 1475 upravu gradnje katedrale u Šibeniku kojom je upravljao sve do svoje smrti 1505. Na toj je katedrali ostvario smionu vitku kupolu s oktogonalnim tamburom nad četverokutnom bazom križišta i izvanredan obli svod od međusobno utorenih kamenih ploča, ne upotrijebivši ni drvenu konstrukciju ni crepove. — Renesansne forme brzo se šire po cijeloj Dalmaciji zaslugom velikog broja domaćih graditelja koji prihvaćaju osnovnu koncepciju novog stila, ali je prilagođuju donekle i lokalnim tradicijama i mogućnostima. Među njima se ističu <em>Petar Andrijić</em> (crkve Navještenja i sv. Spasa u Dubrovniku), <em>Paskoje Miličević</em> (Sponza, rad na fortifikacijama Dubrovnika i Stona, uređenje Gradske luke u Dubrovniku), <em>Marko Andrijić </em>(zvonik i ciborij katedrale u Korčuli), braća <em>Karlići</em> i <em>Marko Milić Pavlović </em>i brojni drugi majstori — istovremeno graditelji, kipari i klesari — koji su u renesansnu arhitektonsku koncepciju unijeli neke specifične lokalne crte.<br /> U toku XVI <em>st.</em> renesansne arhitektonske forme sve se više pojavljuju pri gradnji crkava, samostana, palača, ljetnikovaca, fortifikacija, arsenala, loža, pa i pri uređenju parkova. Te forme dobivaju i neke konzervativne i retardirane akcente; naročito na teritoriju Dubrovačke republike karakterističan je spoj gotičkih i renesansnih oblika. Izgrađuju se, pojačavaju i prilagođuju intenzivnijem ratovanju vatrenim oružjem gradske zidine Dubrovnika i Stona. U fortifikacionoj arhitekturi venec. Dalmacije značajna su ostvarenja dali venec. vojni inženjer i graditelj <em>Michele</em> <em>Sanmicheli</em> i njegov sinovac <em>Giangirolamo. </em>Po njihovim su nacrtima podignuta Kopnena vrata u Zadru i tvrđava sv. Nikole na ulazu u luku Šibenika. Utjecaj njihove robustne i monumentalne arhitekture osjeća se naročito na gradskim ložama u Zadru, Šibeniku i Hvaru. Modernizirani su gradski zidovi u Zadru, Šibeniku, Kninu, Hvaru (1551 sagrađena je tvrđava Španjol) i u Korčuli; u to vrijeme ide izgradnja fortifikacionih rezidencija u Kaštelima između Trogira i Splita zbog obrane od upada Osmanlija. Nakon pustošenja flote Eulg-Alije, fortifikacije, naročito na otocima, ponovo se pojačavaju — sada već s nekim elementima ranobarokne vještine utvrđivanja. — Profanu arhitekturu izvan gradova predstavlja niz ljetnikovaca, dijelom utvrđenih: biskupa Vallaressa u Turnju (ruševine), Tvrdalj Petra Hektorovića u Starom Gradu, ljetnikovac porodice Stjepović-Skočibuha u Suđurđu na Šipanu, nekoliko ljetnikovaca na Lopudu, u Zatonu i Rijeci Dubrovačkoj te ljetnikovac Gučetića u Trstenom (s parkom). — U građevine komunalnoga karaktera idu uz lože i arsenali (Zadar, Hvar), cisterne (Zadar, Hvar), satni tornjevi (Zadar, Trogir, Split, Hvar, Dubrovnik) nekoliko gradskih vijećnica i palača kneževa. — Najistaknutiji dalm. graditelj u doba renesanse, <em>Lucijan Laurana-Vranjanin,</em> nije djelovao u domovini.<br /> <strong>Skulptura. </strong>Renesansni se elementi očituju u mnogim djelima <em>Jurja Dalmatinca</em> koji je u graditeljstvu još predstavnik kićene gotike. Renesansne se crte u njegovoj skulpturi jasno vide npr. u glavama na apsidi šibenske katedrale, na reljefu »Bičevanje« na oltaru sv. Staša u katedrali u Splitu, na sarkofagu sv. Arnira (sada u Kaštelu Lukšiću), a naročito na nekim njegovim plastikama u Anconi. — Izraziti odjek dramatske i snažne Donatellove skulpture susreće se u obimnom kiparskom opusu <em>Nikole Firentinca</em> u Trogiru, Šibeniku, Hvaru, Orebiću i Zadru (naročito na njegovim kipovima u kapeli Ivana Ursinija u Trogiru). Njegova je skulptura znatno utjecala i na lokalne klesarske radionice. — Dva najznačajnija kipara dalm. renesanse, <em>Franjo Laurana-Vranjanin</em> i <em>Ivan Duknović</em> (Giovanni Dalmata), ostvarili su svoja najbolja djela izvan domovine. Duknović je radio i u zavičaju; u Trogiru su sačuvani neki njegovi radovi, među kojima signirani kip Ivana Evanđelista u kapeli Ivana Ursinija u Trogiru.<br /> U toku XVI <em>st.</em> renesansni oblici susreću se u brojnim reljefima, ciborijima, propovjedaonicama, lunetama i grbovima koje su izradili domaći majstori. U tim se radovima može uočiti i niz specifičnih lokalnih karakteristika kao i inventivnost u obogaćivanju tematike. Od domaćih kipara značajniji su na obalnom području i na otocima <em>Pavko Antojević Dubrovčanin,</em> koji je izveo neke reljefe na Kneževu dvoru u Dubrovniku, a svoja glavna djela dao je u Italiji i Turskoj, pa Nikola Lazanić, autor kamenog oltara u Nerežišćima i skulptura u crkvi sv. Vlaha u Dubrovniku, <em>Pavao Gospodnetić,</em> autor kipa proroka Elizeja u šibenskoj katedrali, te <em>Franjo Čiočić</em> koji je u drvu izveo skulpturu u korčulanskoj katedrali, reljef sv. Jerolima u Pučišćima i korska sjedala u franjevačkoj crkvi u Hvaru u zajednici s <em>Antunom Spiom.</em><br /> <strong>Slikarstvo. </strong>U vrijeme afirmacije renesansnih elemenata u arhitekturi i kiparstvu u drugoj pol. XV <em>st.,</em> slikarska djelatnost ograničena je uglavnom na poliptihe u osnovno gotičkoj koncepciji. Prvi istaknutiji renesansni dalm. slikar <em>Juraj Čulinović</em> (Giorgio Schiavone) iz šibenske okolice, dao je najznačajnija svoja djela za vrijeme boravka u Padovi (1456—60). Majstori dalm. škole najavljuju novi stil diskretnim usvajanjem renesansnih oblika (<em>Lovro Dobričević Marinov</em> u Dubrovniku). Izrazite renesansne crte susreću se tek u djelima dubrovačkih slikara <em>Nikole Božidarevića, Mihajla Hamzića</em> i <em>Vicka Lovrina.</em> Djela Božidarevića u Dubrovniku, a napose njegovo »Navještenje«, pala porodice Đorđić u dominikanskom samostanu i poliptih u crkvi na Dančama, predstavljaju svojom kvalitetom i svojim specifičnim i lokalnim crtama (koje se osjećaju unatoč vidnim utjecajima s tal. obale) najveći domet renesansnog slikarstva na dalm. terenu. Prije sredine XVI <em>st.</em> gasi se i u Dubrovniku aktivnost domaćih slikarskih radionica; na teritoriju venec. Dalmacije ovakve su radionice već nekoliko decenija ranije uglavnom završile svoje djelovanje. — Naznačajniji su predstavnici tiskarstva <em>Dobrić Dobrićević</em> (Boninus de Boninis) i <em>Andrija Paltašić</em> koji rade u Italiji.<br /> U toku XV i XVI <em>st.</em> donatori naručuju za crkve i samostane brojne slike stranih slikara, naročito venecijanskih. U raznim mjestima Dalmacije nalaze se djela Gentilea i Giovannija Bellinija, Vittorea Carpaccia,Tiziana, Paola Veronesea, Tintoretta, članova obitelji Bassano, L. Lotta, L. Bastianija, obojice Palma, Parmigianina itd., te više radova G. i F. Santacroce. Od stranih umjetnika djelovao je u Hvaru i vjerojatno u Rabu španj. slikar Juan Boscheto.<br /> Najznačajniji slikar cinquecenta podrijetlom iz Dalmacije, <em>Andrija Medulić </em>(Andrea Meldola Schiavone), radi u Veneciji i tamo ostvaruje svoj osebujni i originalni opus.<br /> Tradicija zlatarstva, naročito u Dubrovniku i Zadru, nastavlja se i u renesansi. Značajnija djela dali su domaći umjetnici <em>Pavao Dubravčić, Jerolim Matov </em>i drugi. — Od radova ljevača zvona i topova odskaču oni što ih je izveo <em>Ivan Krstitelj Rabljanin.</em><br /> Općenito je duh renesanse na našem terenu najpotpunije prožeo Dalmaciju i tu ostavio svoja kvalitetna i stilski značajna ostvarenja.<br /> LIT.: <em>G. Caprin,</em> Istria nobilissima, I—II, Trst 1905—07. — <em>H. Folnesics</em>, Die illuminierten Handschriften in Dalmatien, Leipzig 1917·— <em>M. Morassi,</em> Antica pittura popolare nell’Istria, La vie d’Italia, 1924 — <em>Ć. M. Iveković,</em> Građevni i umjetnički spomenici Dalmacije, I—IV, Beograd i Split 1924. — <em>Lj. Kаrаmап,</em> Umjetnost u Dalmaciji XV. i XVI. vijek, Zagreb 1933. — <em>A. Schneider,</em> Popisivanje, Ljetopis JA, 1934—40. — Senj, Hrvatski kulturni spomenici JA, 1940, 1. — <em>C. Fisković,</em> Naši graditelji i kipari XV. i XVI. stoljeća u Dubrovniku, Zagreb 1947. — <em>Isti,</em> Naši primorski umjetnici od 9 do 19 stoljeća, HK, 1948, 2. — <em>С.</em> <em>Fisković</em> i <em>K. Prijatelj,</em> Albanski umjetnik Andrija Aleši u Splitu i Rabu, Split 1948. — <em>Lj. Karaman,</em> О srednjovjekovnoj umjetnosti Istre, HZ, 1949. — <em>F. Stele,</em> Umetnost v Primorju, Ljubljana 1950. — <em>Lj. Karaman,</em> Pregled umjetnosti u Dalmaciji, Zagreb 1952. — <em>J. Tadić,</em> Građa. — <em>K. Prijatelj,</em> Andrija Medulić, Zagreb 1952. — <em>C</em>. <em>Fisković,</em> Bilješka о paškim spomenicima, Ljetopis JA, 1953, 57. — <em>M. Suić,</em> Pag, Zadar 1953 — <em>L. Beritić, </em>Utvrđenja grada Dubrovnika, Zagreb 1955. — <em>Isti,</em> Urbanistički razvoj Dubrovnika, Zagreb s. a. — <em>M. Prelog,</em> Grad Poreč i spomenici, Beograd 1957. — <em>K. Prijatelj,</em> Ivan Duknović, Zagreb 1957. — <em>C. Fisković,</em> Zadarski sredovječni umjetnici, Split 1959. — <em>K. Prijatelj,</em> Juraj Ćulinović, Zagreb 1960. — <em>M. Prelog,</em> Neki grafički predlošci zidnih slikarija u Bermu, Radovi odsjeka za povijest umjetnosti Filozofskog fakulteta, Zagreb 1961. — <em>V. Đurić,</em> Dubrovačka slikarska škola, Posebna izdanja SAN, 1963, CCCLXIII. — <em>Lj. Karaman,</em> О djelovanju domaće sredine u umjetnosti hrvatskih krajeva, Zagreb 1963. — <em>I. Perčić,</em> Izložba istarskih fresaka, katalog, Zagreb 1963. — <em>B. Fučić, </em>Istarske freske, Zagreb 1964.<tab>K. Plj.</tab><br /> SLOVENIJA<br /> Položaj Slovenije, koja je bila u zatišju velikih međunarodnih stilskih tokova, zatim gospodarska kriza u doba turske opasnosti i nesigurnost zbog vjerskih sukoba oko sredine XVI <em>st. </em>uzrokom su da je renesansa dospjela na slov. tlo oslabljena i tek u svojim posljednjim odrazima. No i pri tom su srednjoevr. impulsi bili jači nego talijanski. Uglavnom se ispoljavao problem oko formalnih elemenata, a ti su tek postepeno potiskivali upornu tradiciju gotike. U toj fazi samo poneke realizacije nadmašuju solidnu obrtničku razinu, pošto u drugoj pol. XVI <em>st.</em> postaju glav. nosioci novih oblika sjeverotal. (lombardijski) graditelji i klesari, koji su došli u austr. zemlje u prvom redu kao fortifikatori. U pogledu oblika Oni su se rado pokoravali željama i ukusu naručilaca, orijentiranih uglavnom prema sjevernjačkim koncepcijama. Ideal dvoranske crkve XV <em>st.</em> održavao se u sakralnoj arhitekturi sve do sredine XVI <em>st.</em> Tada počinje u crkvene građevine prodirati sve više svjetlosti, svodovi se pretvaraju u bačvaste, rebra postaju savitljivija, no njihovi se sistemi održavaju sve do XVII <em>st.</em> Uz to se po ugledu na starija rješenja počeo unutrašnji dvoranski prostor ponovo dijeliti stijenom nad stupcima na odvojene brodove (Prapreče pri Lukovici, 1524). Po srijedi između sjevera i juga nastala je u primorju stereometrički stroga crkva na Svetoj Gori kod Gorice (druga četvrtina XVI <em>st</em>.; porušena za vrijeme Prvoga svjetskog rata), čiju su unutrašnjost stupci i polukružni lukovi dijelili na tri broda. Bliža je dvoranskoj koncepciji crkva sv. Petra u Dvoru kod Polhova Gradca, još pokrivena drvenim krovom iz sredine XVI <em>st.</em> Među kasna ostvarenja toga tipa idu nekadašnja Marijina crkva u Novoj Štifti kod Gornjega Grada (oko 1560), i rustikalnije izvedene trobrodne crkve sv. Triju kraljeva na Pohorju i sv. Uršule na Plešivcu (kraj XVI <em>st.).</em> Župna crkva u Leskovcu kod Krškoga, sagrađena uskoro poslije 1500, pruža najskladniju i u smislu sjev. renesanse najzreliju sliku sa svoja tri jednako visoka broda te kvadratnim, križno-rebrasto nadsvođenim svodnim poljima iznad renesansnih stupova. — U Štajerskoj se lokalna tradicija preobrazila u nove oblike u crkvi sv. Triju kraljeva u Slovenskim Goricama; to je došlo do izražaja u njenoj vanjskoj monumentalnoj masi kao i u svijetlom trobrodnom prostoru (presvođena 1564, a posvećena 1588). — Oktogonalna građevina kraškoga tipa je crkva u Svetom pri Komnu (1576). — Najznačajnija je centralna građevina dvanaesterokutni protestantski molitveni dom, nastao krajem XVI <em>st.</em> u Govčama kod Celja po nacrtima <em>Antonija Pigrata </em>iz sjev. Italije. Taj su objekt okruživale empore na dvostrukim stupcima, a izvana je još imao gotičke potporne stupove. Ovu je građevinu porušila rekatolizacija. Još 1641 zapaža se slično stilsko dvojstvo između staroga i novoga u koncepciji Marijine crkve u Novoj Štifti pri Ribnici.<br /> Profana arhitektura dolazi do izražaja napose pri gradnji novih utvrda u mjestima i gradovima (Brezice, Ptuj itd.); pri tom se bogatije ukrašavaju dvorišta gradova (burgova) arkadama (Hmeljnik, Soteska; cistercitski samostan u Kostanjevici na Krki itd.), a zatim i ladanjskih dvoraca. Lijep je primjer tal. tipa Zemon kod Vipave s nizom arkada oko središnje jezgre; grad Vipolže u Brdima ukazuje na venec. reminiscencije. Potkraj XVI <em>st.</em> nastala je u Celju tzv. »grofija«. — Potres, koji je 1511 zadesio Kranjsku, imao je za posljedicu da se izmijenio izgled gradova. Zidaju se nove kuće, a pojavljuju se novi elementi kao polukružni portali, arkadna dvorišta (Škofja Loka, Kranj, Radovljica) itd. U Novom Mestu su trg okružile kuće s arkadnim trijemovima u prizemlju. Humanistički obrazovan biskup Krištof Ravbar dao je 1512 sagraditi u Ljubljani novu biskupsku palaču (graditelj <em>Augustin</em> <em>Tiffernus).</em><br /> Prvi vjesnici renesansnog shvaćanja u plastici susreću se već u kasnoj gotici u primjeni sistema paralelnih nabora; pravi srednjoevr. renesansni ideal otkrivaju »Andrijin oltar« (1527) te niz nadgrobnih spomenika (biskup Ravbar, porodica Kacijanera) u Gornjem Gradu. Ta kiparska djela upućuju na srodnost sa shvaćanjima augsburškoga umjetničkoga kruga i na bliski dodir s eichstättskim majstorom Loyem Heringom. Među rijetka sačuvana djela oltarske plastike idu: drveni kip Marijin iz Nove Štifte kod Gornjega Grada (oko 1560); »Žalosna Bogorodica« i skupina »Kalvarija« iz crkve Svetih Triju kraljeva u Slovenskim Goricama (oko 1570); Sv. Ivan Krstitelj (furlanska obilježja) u Komendi kod Kamnika itd. Naročito je značajan krilni oltar (oko 1560) iz crkve Svetih Triju kraljeva u Slovenskim Goricama, koji još oponaša gotički tip, no u pojedinostima pokazuje novo shvaćanje. U istoj crkvi arhitektura Marijina oltara iz 1611 slijedi većma tal. uzore. God. 1613 švapski kipar <em>Leonard</em> <em>Kern</em> izradio je za crkvu u Gornjem Gradu novi glavni oltar u eklektičnom duhu prema tal. predlošcima. — Glavna ostvarenja renesansnoga kiparstva, već s jakim manirističkim naglaskom, predstavljaju kameni nadgrobni spomenici, među kojima se ističe tip s likom pokojnika koji kleči pred raspetim Kristom. Takvih nadgrobnih spomenika koji često oponašaju oltare, a katkada ih nazivaju »protestantskima«, ima naročito u Ptuju, Celju, Mariboru, Vurberku, Laskom, Ljubljani itd.; vjerojatno su ih radili tal. klesari (<em>dell Allio, Cumini</em> i dr.). Drugi tip nadgrobnog spomenika prikazuje likove vitezova kako stoje u okvirima koji djeluju kao portali; među njima je najpoznatiji nadgrobni spomenik Ivana Lenkovića, djelo nepoznatog ljubljanskog kipara u franjevačkoj crkvi u Novom Mestu. Tal. način očituju dva lavaba u župnoj crkvi u Preserju pri Borovnici i u minoritskoj crkvi u Celju.<br /> Uvertiru u renesansno slikarstvo označuju freske u Sv. Primožu nad Kamnikom iz god. 1504; unatoč jakim renesansnim tendencijama, u njima ipak još živi gotička tradicija, slično kao i u freskama izrađenim na sjevernjački način u crkvi Marija Gradec kod Laškoga iz 1526. Pučkom je shvaćanju bliži niz fresaka iz dvadesetih godina XVI <em>st.</em> (glavna tema život sv. Ivana Krstitelja) u crkvi Sv. Janeza ob Bohinjskem jezeru. Općenito se zidno slikarstvo ispoljava sve više u ukrašivanju svodova cvijećem i u rustikaciji (Sele kod Slovenjgradeca, Spodnja Besnica, Sv. Katarina nad Branikom itd.). Tome izrazu pripada rad slikarske skupine, koju Primož Trubar povezuje s »hrvaškim malarjem« (iz drugog i trećega decenija XVI <em>st.</em>; Nadlesk pri Ložu, Maršiči itd.). Freske u Dolenji Vasi kod Senožeča upućuju na jači tal. utjecaj, a freske u Kozarišču pri Ložu (1597) na provincijski primijenjeni grafizam. Spomenik su za sebe freske u »lutrovskoj kleti« u Sevnici na Savi (oko 1580), u kojima je tal. inspiracija preoblikovana na sjevernjački način. — Od slika na pločama ističu se djela mlet. majstora rađena za istarske gradove, napose slike <em>V. Carpaccia</em> u Kopru (katedrala) i u Piranu (crkva minorita). Djelatnost tal. umjetnika gotovo se i nije proširila u centralne slov. krajeve, iako su neke zbirke u burgovima sadržavale slike značajnih majstora (npr. Correggia, Tiziana). Domaće slikarstvo na pločama predstavlja skupina oltarnih slika u Svetim Trim kraljevima u Slovenskim Goricama (oko 1560—80), te oltarna predela s prikazom propovijedi Ivana Krstitelja (1623), rad <em>Sebastijana Jouada</em> iz Radgone. Sličnim, sjevernjački oplođenim manirističkim doživljajem prožete su i slike »Raspeća« iz Šmarja i Blagovne (obje Narodna gal., Ljubljana), koje se ikonografski oslanjaju na Tintoretta. Od više Tintorettovih slika, koje se spominju u izvorima, sačuvan je samo »Sv. Nikolaj« u kaptolskoj crkvi u Novom Mestu. U skupini slikara, koje je zaposlio ljubljanski biskup Hren, najznačajniji je salzburški slikar <em>Matija Planner</em> sa svojim oltarom u Petrovčama. Djelo kojim je obilježen prijelaz iz kasnorenesansnog manirizma u ranobarokni iluzionizam predstavlja oslikani strop u celjskoj »grofiji« (oko 1600); njegove se figuralne kompozicije oslanjaju na tal. kvadraturiste, na J. Bassana i na holand. grafičke listove.<br /> Renesansa u Sloveniji nije ostvarila cjeloviti i samosvojni likovni izraz. Ona je primala tal. utjecaje posrednim putem, a ti su najčešće bili preoblikovani u srednjoevr. duhu. Njene najistaknutije realizacije pripadaju u prvom redu plastici nadgrobnih spomenika.<br /> LIT.: <em>F. Stelè,</em> Vloga reformacije v naši umetnostni zgodovini, Drugi Trubarjev zbornik, Ljubljana 1959. V. i <em>Slovenija, Arhitektura, Skulptura, Slikarstvo LIT.</em><tab>E. C.</tab><br /> BOSNA I HERCEGOVINA<br /> Renesansa je samo sporadično dotakla ovo područje. U predturskom periodu prodiru u zap. Bosnu u arhitekturu oblici prelaznog stila iz kasne gotike u renesansu. Dolazak Turaka (1463) zaustavlja ovaj prodor, i tek u početku slabljenja turske vlasti potkraj XVI <em>st.</em> ponovno se javlja r., ovaj put u svojim kasnim oblicima importom slika i liturgijskih predmeta u franjevačke samostane, a djelima italo-kretske škole i u pravosl. crkve.<br /> Franjevački samostani u Kreševu, Fojnici, Kraljevoj Sutjesci, Tolisi i Jajcu te pojedine župe posjeduju dvadesetak slika koje se pretežno mogu datirati u period tal. kasne renesanse (druga pol. XVI <em>st.</em>). Najvrednija su djela iz posjeda samostana u Kreševu (»Uzašašće Marijino«; »Krunidba Marijina«; »Raspeće«; »Bogorodica sa Isusom, sv. Franjom i sv. Katarinom«; »Posljednji sud« i dr.); nastala su u krugu istaknutih slikara venec. cinquecenta i predstavljaju autentične lik. vrijednosti. Rjeđa su djela iz XV <em>st.</em> To su uglavnom ikone italo-kretske škole koje se u većem broju nalaze u posjedu pravosl. crkava i riznica kao i privatnih vlasnika. Najpoznatije su »Hrist« i »Sv. Jovan Preteča« iz stare pravosl. crkve u Mostaru, koje se pripisuju krugu venec. slikara <em>Niccolòa</em> <em>di Pietro</em> (XIV/XV <em>st.</em>); »David« iz crkve u Ošanićima kod Stoca; »Sv. Josif i Julije« dubrovačke slikarske škole XV—XVI <em>st</em>.<br /> Uz slike tal. provenijencije i djela majstora s jadranske obale, koja su nešto brojnije zastupljena, rijetkost predstavljaju djela kasnogotičko-renesansnog prelaznog stila, importirana iz sjev. evropskih zemalja, u prvom redu »Poklonstvo kraljeva« i »Križni put« iz samostana u Kraljevoj Sutjesci — primjeri njem. renesansnog slikarstva.<br /> Među domaćim umjetnicima ističe se <em>Stjepan Dragojlović</em> (kraj XVI <em>st.</em> — poč. XVII <em>st.</em>), koji je, primivši slikarske pouke u Veneciji, radio u retardiranom renesansnom maniru. Samostan u Kraljevoj Sutjesci čuva tri njegova platna: »Madona« (1592), »Raspeće« (1597) i »Madona Immaculata« (1621). Nešto prije njega je u Sarajevu radio <em>Todor Vuković Desisalić.</em><br /> Renesansnog je porijekla i izvjestan broj predmeta primijenjene umjetnosti; među njima osobito su vrijedni: pozlaćeni križ s prikazom četvorice evanđelista i njihovih simbola u Kreševu, pozlaćeni kaleži (iz XVI <em>st.</em>) u Kraljevoj Sutjesci i kotlić (iz druge pol. XV <em>st.</em>) od bronze iz grada Bobovca, ukrašen vegetabilnim ornamentima i scenama bitaka u stilu rane renesanse (sada u samostanu Kraljeva Sutjeska).<br /> Od spomenika arhitekture jedino je u Jajcu sačuvano nekoliko objekata iz rane faze: zvonik crkve sv. Luke čiji profili korniša na galerijama pokazuju kasnogotičko-renesansne prelazne oblike. Na tvrđavi u Jajcu nađeni su fragmenti kapitela pilastra s akantima koji već pripadaju ranorenesansnoj fazi. Ti bi se elementi mogli povezati s djelatnošću A. Alešija, u čijoj je radionici šest godina radio <em>Juraj Gradomilović</em> iz Bugojna. Vezivanjem jednog dijela Bosne za Hrvatsku i Madžarsku potkraj XV i u prvoj četvrtini XVI <em>st.,</em> zapadni krajevi Bosne ponovno se uključuju u područje u kome je gotika tada još bila prevalentna. Definitivnim turskim osvajanjem Bosne 1527 potpuno su isključeni uslovi za daljnju građevnu djelatnost u renesansnom stilu.<br /> LIT.: <em>S. Tihić,</em> Tri slike latinske ikonografije u Muzeju stare srpsko-pravoslavne crkve u Sarajevu, Naše starine, 1954, str. 175—79. — <em>Isti</em>, Starije slike i predmeti umjetnog zanata u kreševskom samostanu, ibid., 1956, str. 195—215. — <em>Đ. Mazalić,</em> Nekoliko primjeraka slikarske umjetnosti Bosne i Hercegovine od XVI—XIX vijeka ibid., 1956, str. 101—09. — <em>S. Tihić,</em> Stare slike i predmeti umjetnog obrta u franjevačkom samostanu u Fojnici, ibid., 1957, str. 75—96. — <em>V. J. Đurić,</em> Dve slike mletačkog porekla iz Mostara, ibid., 1957, str. 179—86. — <em>K. Misilo,</em> Historijski predmeti i spomenici kulture kod franjevaca u Bosni i Hercegovini, Dobri pastir, 1960, str. 49—104. — <em>Đ. Basler,</em> Klesarski majstori i radionice u srednjovjekovnom Jajcu, Zbornik Krajiških muzeja (Banja Luka), 1962, str. 98—108.<tab>S. Ti.</tab><br /> MAKEDONIJA<br /> Razvitak srednjovj. umjetnosti u Makedoniji očituje se u jedinstvenom stvaralačkom kontinuitetu, pod utjecajem umjetničkih zbivanja u Carigradu i Solunu. Padom Carigrada i dolaskom Turaka na Balkan, formiranjem novih političko-ekonomskih i duhovnih konstelacija, nastupaju izvjesne promjene u umjetnosti. Duh tradicije oživljavat će uspomene na ranija dostignuća, na »klasični period« (do kraja XIV <em>st.</em>), u retardacijama koje će naročito biti vidljive i u XVI <em>st.</em> Paralelno s ovim pojavama javljaju se inicijative lokalnoga karaktera uslovljene specifičnostima života i djelovanja u turskom periodu, kako u arhitekturi, tako i u živopisu, ikonopisu i u primijenjenim umjetnostima. — Renesansa kao umjetnički pokret i stilsko razdoblje, uslijed karakterističnih uslova u kojima se Makedonija nalazila (tursko vladanje, izoliranost od zap. sfere, dominantan utjecaj ikonografije pravoslavne crkve) nije se mogla pojaviti i razvijati kao u ostalim krajevima naše zemlje. Iznimno malen broj umjetničkih djela s reminiscencijama na retardirane i pučki filtrirane renesansne elemente stigao je na tlo Makedonije kao import.<tab>A. Ni.</tab><br /> CRNA GORA<br /> Do prvog snažnijeg prodora renesanse nije došlo u primorskim gradovima sa dugom urbanom tradicijom nego na Cetinju. Tu je 1482 Ivan Crnojević podigao dvorac, docnije i crkvu zetske mitropolije; sudeći po gravirama »Sabor Jovana Preteče« i »Tri crkvena meloda« u cetinjskom »Oktoihu petoglasniku« iz 1494, to su prvi i tačno datirani spomenici renesanse u Crnoj Gori. Dvorac ima jednu kružnu i jednu kvadratnu kulu i dvospratni zvonik; odlikuje se tipično renesansnom raščlanjenošću zidnih masa, prozora i otvora za topove. Na trobrodnoj crkvi portal i luneta iznad njega kao i prozori na srednjem brodu su u renesansnim, a rozeta i prozor na sev. brodu u gotičkim oblicima. I kapiteli crkve, sad ugrađeni u cetinjski manastir, imaju pretežno renesansni ukras. Još izrazitije odlike renesanse prikazuju gravire štamparije, osobito »Oktoiha petoglasnika«, sa bogato ilustrovanim okvirima u kojima su smešteni stilizovani motivi vreža, golišavi anđelčići i venac oko Crnojevićevoga grba. Renesansni stil je na Cetinje direktno prenesen iz Venecije, petnaestak godina otkako je u nju prodro.<br /> U Crnogorskom primorju prelaz iz gotike u stilske oblike renesanse kasnio je zbog zaustavljenog razvitka gradova za vreme borbi s Turcima i Mlečićima u XV <em>v.</em> U Ulcinju, Baru, Budvi i gradovima Boke Kotorske elementi rane renesanse javljaju se tek krajem XV <em>v.,</em> najčešće kao aplikacija na kasnogotičke građevine. U XVI <em>v.</em> dalji razvitak renesanse ograničen je na podsticaje iz Mletaka, osobito u Kotoru, Perastu i drugim gradovima Boke, gde u poč. XVII <em>v </em>nastupa barok.<br /> Sudeći po gotičko-renesansnim vratima palate Bizanti (kasnije Beskuća, sada Sud), umetnost građenja i dekorisanja u Kotoru krajem XV <em>v.</em> nastavlja jaku tradiciju· grb porodice Bizanti u gotičkoj luneti sa visokoreljefnim lavovima uokviren renesansnim vencem od lišća, sa grožđem i pticama. Nešto je skromnija dekoracija palate Drago (Zmajević) u oblicima cvetne gotike (bifora na pročelju) i renesanse (konzole u obliku cvetnih polukapitela, prozor sa anđelom koji drži Hristov monogram, volute u gotičkom lišću uz pročelje) a i portal kuće koja je možda pripadala porodici Druško. Na nekim drugim kućama nadvratnici i dovratnici, pored gotičko-renesansnog znaka sv. Bernardina (sunce sa Hristovim inicijalima), imaju gotičko-renesansne motive, a na nadgrobnim pločama franjevačkog samostana u Šuranju obeležja esnafske pripadnosti. Od crkvenih građevina tu mešavinu stilova najizrazitije pokazuje klaustar (kapiteli) sa tremom franjevačkog samostana i četvorolisni dekor na zvoniku Collegiate. U kotorskim crkvama ima i sarkofaga u gotičko-renesansnoj obradi (sarkofag s likom biskupa Bizantija u katedrali) i fragmenata kamenog nameštaja (četiri dekorisana kapitela u lapidariju). Naivno i primitivno obrađen je reljefni triptih u glavnim gradskim vratima sa Bogorodicom i Hristom na rukama i sv. Tripunom i sv. Bernardinom (verovatno iz nedovršenog samostana bernardinaca). Od gotičko-renesansnih dela u drvetu najvrednije je veliko »Raspeće« u riznici katedrale s poč. XVI <em>v.</em> U dokumentima s kraja XV <em>v.</em> pominju se domaći i mlet. klesari i maranguni (stolari) koji su po zahtevu kotorskih plemića za njihove kuće istovremeno klesali gotičke bifore i renesansne portale, i radili unutrašnji drveni nameštaj u mešavini obaju stilova.<br /> Zrela renesansa preovlađuje u Kotoru tek u XVI <em>v.,</em> osobito posle zemljotresa 1563, kad je srušeno 180 kuća, među njima i providurova palata — po opisu kotorskog pisca Cisilla jedna od najlepših u Dalmaciji. Od tada se nove palate zidaju više u širinu nego uvis, sa profilisanim arhitravima na vratima i prozorima, a na prelazu u barok i sa balkonima na velikim kamenim konzolama i zatvorenim tremovima na glavnim ulazima. Kuća plemića Grubonja (verovatno nekadašnja apoteka) i jedna kuća sa znakom sv. Bernardina na Perilu, iza Collegiate, imaju renesansne prozore sa glavama lavova na konzolama.— Vrata crkve sv. Klare, petnaestak preostalih ranorenesansnih konzola sa porušene providurove palate, desetak vrata i prozora pravougaonog okvira sa zupcima na nadvratnicima i natprozornicama raznih kuća u gradu nadopunjuju renesansni izgled Kotora u kratkom intervalu između završetka borbi s Turcima na jadranskoj obali i potpune stabilizacije mlet. prevlasti.<br /> Na zrelu renesansu se krajem XVI i početkom XVII <em>v.</em> opet nadovezuje karakteristična primorska mešavina stilova — sad renesansno-baroknog, sad uporedo sa zrelim barokom u susednim zemljama čistog renesansnog osećanja. Vukaševićeva kuća blizu Sv. Ane u Kotoru, iz 1629, ima u grbu renesansni znak vuka i barokni okvir natpisa, a na jednoj od Bizantijevih kuća uz renesansni profil nadvratnika barokni grb. Skoro sve nadgrobne ploče u kotorskim crkvama i u lapidariju iz tog vremena imaju renesansno-barokni okvir natpisa u plitkom reljefu; najuspelije su reljefne predstave likova na nadvratniku crkve sv. Duha sa franjevačkim svecima u lozici i na gradskom satu sa dve alegoričke figure koje drže grb. Uspela kasnorenesansna rešenja su reljef krilatog lava i sv. Tripuna sa tvrđave sv. Ivan (sad u lapidariju), umivaonici u sakristijama katedrale i franjevačke crkve, u palatama Pima i Grgurina, i kapiteli jednog dela dvorišnog trema nekadašnjeg dominikanskog samostana. I u ovom prelaznom periodu u arhivima se pominju brojni domaći graditelji i klesari zaposleni u Kotoru ili poreklom iz toga grada. Sve manje je domaćih zlatara koji su u Kotoru bili značajni u doba samostalnosti. — U Baru građevinska delatnost nije sasvim opala usprkos dugotrajnih borbi između 1420 i 1571, kad je pao pod Turke. Svi elementi prelaznoga gotičko-renesansnog i zrelog renesansnog stila, uočeni u Kotoru, zastupljeni su i u Baru, ali u skromnijim oblicima. Bar je odavno u ruševinama pa se iz poslednje faze njegove samostalnosti nije od dekorativne plastike sačuvalo ništa osim u fragmentima ili ostavljeno na mestu. Jedna palata (objekt 85), pored dva velika gotička prozora na drugom spratu, ima portale i ostale prozore u renesansnim okvirima iz istog vremena. U proporcijama zrele renesanse (profilisani arhitravi četvorougaonih prozora, znak sv. Bernardina na nadvratniku ist. portala na I spratu) obrađena je kuća — možda carinarnica (objekt 147). Takvi prozori, osobito s blago povijenim arhitravom u kome su inicijali IHS na sunčevom disku, susreću se u ovom porušenom Baru i na mnogim drugim skromnijim građevinama. Na objektima 128 i 138 sačuvane su renesansne konzole sa lišćem u plitkom reljefu i ljudskom glavom. U spomenik oslobodiocima Bara (1878) uzidani su fragmenti plastične dekoracije, među njima i neki ranorenesansni i renesansni. U Baru i Ulcinju koji ima slične ostatke renesanse nema tragova renesansno-barokne plastične dekoracije. Ova dekoracija je brojnija u Perastu, Budvi i Hercegnovom nego u Kotoru.<br /> Slikarstvo rane renesanse u Crnoj Gori krčilo je sebi put, izgleda, i brže i ranije nego arhitektura i njena dekoracija. U domaće slikare posle plejade kotorskih »pictores graeci«, <em>Mateja Junčića, Lovra Marinova Dobričevića</em> i njegovih sinova <em>Vicka</em> i <em>Marina</em>, spada niz majstora koji su na prelazu u ranu renesansu išli ukorak sa slikarima Dubrovnika koji ih je najviše privlačio. Lovro Marinov Dobričević je u poslednjim godinama svoga života napustio gotičko-vizant. stil i preuzeo sve više elemente renesanse. Nije poznato da li za vreme svog boravka u Kotoru, gde je radio 20 godina, unosi u svoja dela novine koje je bez sumnje upoznao u suvremenom slikarstvu Italije dok je tamo bio na školovanju, ali je sigurno da njegova renesansna shvatanja krče put naprednijoj umetnosti. U Dobričevićevom maniru slikali su njegovi pomoćnici <em>Đurad</em> i <em>Pavle Bazilj</em> iz Kotora. Po dokumentima, Đurađ je radio palu za kotorsku bratovštinu sv. Križa 1468, a Pavle palu za oltar Gospe u Lužinama. Posle smrti svoga učitelja dovršio je neke njegove neokončane radove; ovo je dokaz njegove orijentacije ka renesansi. Pred svoju smrt vratio se Lovro Marinov u Kotor i tamo radio; ikona Bogorodice koja obožava Hrista (Imago pietatis na poleđini) u riznici kotorske katedrale mogla bi biti njegov, svakako raniji rad. Vicko Lovrin je ostao u Dubrovniku, a njegov brat Marin vratio se u Kotor; nije se moglo utvrditi šta je tamo radio. Među male kotorske majstore u poslednje tri decenije XV <em>v.</em> spadaju slikar <em>Frano</em> (već mrtav 1515) i <em>Bartolomej iz Kotora</em> koji je između 1492 i 1496 bio u Dubrovniku. Ni njihovi radovi nisu verifikovani. Zrelu renesansu u Kotoru (kao i Dubrovniku) nose u trećoj deceniji XVI <em>v</em>. mlet. slikari koji uglavnom rade u stilu porodice Bellinija. Od tada renesansna umetnost domaćih majstora u Kotoru ne daje ni jedno značajnije delo. U Kotoru, kao i u drugim gradovima Boke, ima mlet. renesansnih slika (najlepša je pala <em>Girolama da Santacroce</em>: Sv. Bartolomej, sv. Đurđe i jedan biskup), a prema tvrđenju S. Bettinija i G. Fiocca izgleda da je mlet. slikar Vicenzo Catena s kraja XV i prve pol. XVI <em>v.</em> poreklom iz Kotora (od kotorske porodice Katena). Kotoranin <em>Andrija Paltašić</em> u doba renesanse proneo je slavu svog grada u Mlecima štampajući, pored »Misala«, i knjige humanističkih pisaca u kojima se susreću ilustracije sa prizvukom rane renesanse.<br /> LIT.: <em>I. Stjepčević,</em> Vođa po Kotoru Kotor 1926. — <em>C</em>. <em>Fisković,</em> О umjetničkim spomenicima grada Kotora, Spomenik SAN, 1953, CIII. — <em>J. Stojanović-Maksimović,</em> Nekoliko priloga istoriji umetnosti u Boki Kotorskoj, ibid., 1956, CV. — <em>D. Medaković,</em> Prilozi za istoriju kulture u Boki Kotorskoj, ibid., 1956, CV. — <em>Isti,</em> Grafika srpskih štampanih knjiga XV—XVII veka, Beograd 1958. — <em>P. Mijović,</em> Renesansno Cetinje, Politika, 5. VIII 1902. — <em>Đ. Bošković, </em>Stari Bar, Beograd 1962. — <em>V. Đurić,</em> Dubrov. slik. škola, Beograd 1964.<tab>P. Mvić.</tab><br /> <em>VIDI PRILOG</em>",4,renesansa.pdf,
ROMANIKA,113,"<strong>ROMANIKA </strong>(<strong>romanički stil; </strong>od lat. <em>romanicus</em> izvedeno prema romanus), stil u umjetnosti zap. Evrope koji traje otprilike od god. 1000 do 1250.<br /> <strong>Preduvjeti razvoja. </strong>Nakon propasti zap. dijela Rimskog Carstva nastupa razdoblje (V—VIII <em>st.</em>) u kome postepeno sazrijevaju oblici novih odnosa proizvodnje, izraženi konačno stabilizacijom feudalne društvene formacije. Nosioci te društvene transformacije pretežno su nove etničke skupine, tj. plemena koja prodiru u područje rim. dominacije te ruše postojeću društvenu, polit. i pravnu strukturu. U procesu djelomične asimilacije sa starosjedilačkim pučanstvom, a na podlozi preuzimanja postojećih dobara i sredstava proizvodnje, ona razaraju dotadašnju homogenost vlastite prvobitne društvene zajednice i formiraju novi tip klasno diferenciranoga feudalnoga društvenog uređenja. Afirmacija novog oblika klasne društvene strukture dovodi nužno do formiranja državne organizacije. Franačka država, koja doseže završni stupanj svoje organizacije na prijelazu iz VIII u IX <em>st.,</em> postaje okvir za razvoj intenzivnoga društvenog života temeljenog na kršćanskoj religiozno-filozofskoj ideologiji. Razdiobom Franačke države nastaju na tlu srednje, zap. i juž. Evrope nove državne jedinice, unutar kojih se s vremenom kristaliziraju nove etničke jedinice — narodi (Francuzi, Nijemci, Talijani). Javni život karakteriziran je simbiozom rustikalnog shvaćanja doseljenih plemena s jedne strane, te ostataka tradicionalnih ant. elemenata kulture i civilizacije nošenih latinskim ili latiniziranim starosjediocima s druge strane. Kršćanska ideologija postaje vladajućom ideologijom a uz to i simbolom održanja legitimnosti kontinuiteta imperijske moći.<br /> Ekonomski život u početnoj fazi feudalizma počiva na poljoprivrednoj proizvodnji i sitnom kućnom obrtu. Izmjena dobara je naturalna i uvjetuje prve organizirane kontakte susjednih područja putem održavanja sajmova. Obrt i sajmovi postaju temelj bujnijega života mnogih naselja, koja se na podlozi porasta ekonomskoga prosperiteta nastoje osloboditi supremacije feudalaca; oslonivši se na centralnu kraljevsku vlast, ona žele postati slobodni gradovi s pravom izgradnje obrambenih bedema.<br /> U okviru gradova koji nastaju jačanjem vlastite ekonomske snage ili su nasljednici ant. urbanih komuna, pučanstvo je na vrlo niskom stupnju kulture; jedinu intelektualnu snagu posjeduje crkva koja u to doba forsira organizaciju samostanskoga života. Ona postaje nosilac idejnoga profila mladoga feudalnog društva, a skolastika vladajuća ideologija.<br /> <strong>Arhitektura. </strong>U razdoblju konačne stabilizacije feudalizma i formiranja novih nacionalnih i državnih jedinica srednje i zap. Evrope (X—XIII <em>st.</em>), u kome vlada najveća nesigurnost (bellum omnium contra omnes), razvija se u prvome redu izgradnja fortifikacija. Gradovi, ukoliko nastavljaju život iz vremena antike, zadržavaju staru urbanu osnovu u koju interpolira ju po neki novi objekt i pojačavaju ili popravljaju stare utvrde, a ukoliko nastaju u to doba, razvijaju se na temelju prirodnog pribiranja pučanstva; njihova urbana struktura raste spontano, bez ikakva plana. Oni se okružuju obrambenim bedemima, pošto su za to stekli privilegij.<br /> U sjedištu svojih lena i posjeda izgrađuju moćniji feudalci na prirodno zaštićenim položajima utvrđene gradove (burgove, zamkove) kao uporišta u borbi s vanjskim i unutarnjim neprijateljem. Osim fortifikacija izgrađuje se po koja palača u većim gradovima, kao i niz zgrada za stanovanje. Ovi su objekti često zbog skučenosti utvrđenih gradskih površina izgrađeni na kat. Težište izgradnje u to se doba koncentrira na izgradnju sakralnih objekata (crkve i samostani). Način izgradnje razvija se kontinuirano od početnih teških i masivnih oblika konstrukcije bazilika do kristalno čistih korpusa obogaćenih pojedinačnim рrоfilacijama koje svoje porijeklo često izvode iz rim. antike. Konstrukciju drvenoga krovišta s ravnim stropom nad romaničkom bazilikom zamjenjuje u doba zreloga razvoja konstrukcija svoda. Kao simbol duhovne moći izgrađuju se romaničke bazilike obično u središtu grada na glavnome trgu koji je ponajviše završetak prirodnoga proširenja glavne ulice.<br /> Centralno područje na kome se razvila romanička arhitektura obuhvaća Njemačku, Francusku i Italiju; odatle se takav način izgradnje širi u krajeve oko Baltičkoga mora, do Karpata, na zap. dijelove Balkanskoga poluotoka i na Pirenejski poluotok; na području Engleske razvijaše posebna varijanta romanike, tzv. normanski stil.<br /> Među sačuvanim ostacima romaničke arhitekture ističu se u prvome redu objekti fortifikacionoga karaktera. Većina srednjoevr. i zapadnoevr. gradova, koji se ekonomski razvijaju od kraja X <em>st.</em> pa do XIII <em>st.,</em> popravlja starije (ant. rimske) ili, još više, podiže nove obrambene zidine (Pariz, Köln, Milano, Avila, Prag, Dubrovnik). Elementi romaničkih stilskih karakteristika pojavljuju se ponajviše na portalima, prozorskim otvorima, vijencima, sistemu svodova, detaljima stupova i pojedinim profilacijama. Na proces nastajanja masivnih oblika i konstrukcije romaničkih fortifikacija utjecali su i mnogi elementi ostataka monumentalne rim. arhitekture.<br /> Na osiguranom području ili unutar gradskih zidina, u strukturi gustih krivudavih uličica ili naslijeđenoga pravilnog rastera ulične mreže, podiže se niz građanskih kuća i po koja palača romaničkog stila. Opća je karakteristika ovih objekata masivnost i ekskluzivnost, izražena relativnom izoliranošću prizemne etaže (to se zapaža npr. na Wartburgu, na carskoj rezidenciji u Goslaru iz XII <em>st.,</em> te u Poreču na romaničkim monumentalnim objektima [Kanonika datirana 1251] i na građanskim objektima [romanička kuća s balkonom]). Konstruktivni elementi (stupovi, kapiteli, lukovi), trijemovi i otvori (monofore, bifore, trifore), struktura zida i profilirani detalji nosioci su stilskih obilježja romanike (Köln, Aachen, Trier, Cluny, Caussade, Lincoln, Gent, Venecija, Prag, Krakov, Poreč, Trogir). U okviru postojećih feudalnih odnosa izgrađuju se na dominantnim tačkama iznad putova ili posjeda utvrđeni burgovi koji se sastoje od vješto situiranih objekata obrambene, stambene i gospodarske arhitekture. Razlikuju se u suštini burgovi na uzvisinama i nizinski burgovi opkoljeni vodenom barijerom.<br /> Najbrojniji sačuvani monumentalni romanički objekti pripadaju sakralnoj arhitekturi; u njima prevladava tip bazilike, dok su centralni objekti malobrojniji.<br /> Na području Njemačke ističe se u krajevima Saske snažan korpus crkve u Gernrode (izgradnja započinje 960), monumentalna crkva sv. Mihajla (1001—33) i bogato dekorirana crkva sv. Godeharda (1133—72) u Hildesheimu. Snažnom tipu romaničkih bazilika pripada samostanska crkva u Paulinzelle (osnovana 1105), bazilika u Braunschweigu (1173—94) i bazilika u Naumburgu (posvećena 1242). Na području Vestfalije ističu se kapela sv. Bartolomeja (1017) i bazilika u Paderbornu, te katedrale u Soestu i u Münsteru (1225—61). Uz područje Rajne izgrađuju se opatijska crkva u Limburgu a. d. Hardt (oko 1034), katedrala u Speyeru (podignuta u razdoblju 1080—1100 kao bazilika kristalnih oblika na mjestu starijeg objekta izgrađenog 1030—60; nadsvođena unutrašnjost pokazuje strogost romaničke koncepcije), katedrala u Mainzu (na mjestu starijeg objekta, koji je postojao 778—1050, podiže se nova monumentalna bazilika 1081—1137), katedrala u Wormsu (prethodni objekt, izgrađen između 1000 i 1025, zamijenjen je između 1171 i 1234 postojećim), u Kölnu crkva sv. Marije na Kapitolu (posvećena 1049), sv. Apostola (druga pol. XII <em>st.</em>) i sv. Gereona (proširena 1069), te katedrala u Limburgu a. d. Lahn (1213—42). Iz razdoblja romanike potječu počeci izgradnje kasnijih gotičkih crkava u Freiburgu i. Br. i u Strasbourgu. Na juž. području Njemačke idu među romaničke objekte katedrala u Augsburgu (prva pol. XI <em>st.</em>), crkva sv. Petra u Hirsau (1082—91), samostanska crkva u Ellwangenu (1146—1233) i katedrala u Bambergu (na mjestu prve [posvećene 1012] i druge [započete 1080 i posvećene 1111] podiže se sadašnja, izgrađena između 1192 i 1237). Romaničke rezidencije, kao što su carska u Goslaru i kneževska Wartburg kod Eisenacha (XII—XIII <em>st.</em>), te mnogi burgovi upotpunjuju romaničku izgradnju na ovome području.<br /> Na području Austrije ističu se crkva sv. Petra u Salzburgu (1131) i tvrđava Tirol.<br /> Na tlu Francuske izgrađuju se u juž. krajevima crkva sv. Martina u Toursu (obnovljena 997), katedrala Notre-Dame u Avignonu (konac XI <em>st.</em>), katedrala u Toulouseu (poč. XIII <em>st.</em>), zanimljiva crkva St-Front (izgrađena poslije 1222) u Périgueuxu (nad tlocrtnom shemom grč. križa podignuto je pet kupola po uzoru na crkvu sv. Apostola u Carigradu i crkvu sv. Marka u Veneciji) i crkva Notre-Dame-la-Grande u Poitiersu. U Provansi se u doba romanike izgrađuje nadsvedena bazilika St-Trophime u Arlesu (XII <em>st.;</em> bogato obrađeni portal), a u Burgundiji najstarija benediktinska opatijska crkva u Clunyju (posvećena 981), koju nakon uništenja slijedi drugi sloj (1089—95) i prigradnja trećeg sloja (poslije 1200), te matična cistercitska crkva u Citeauxu. U sjev. Francuskoj ističu se veličinom crkva St-Remy u Reimsu (1005—49), a zrelošću prve pojave raščlanjivanja korpusa u sistemu konstruktivne strukture (koja vodi u gotiku) opatijska crkva ženskog samostana Ste-Trinité i opatijska crkva muškog samostana St-Étienne (oko 1200 dobivaju obje križni svod) u Caenu. Fortifikacionoj arhitekturi pripadaju dvor Arques kraj Dieppea (XI <em>st.</em>), tvrđava Falaise kod Caena i dvor Gaillard na Seini.<br /> U Italiji pokazuju romanički objekti stanovite elemente obogaćenja primjenom plitkih arhitektonskih motiva (kolonice, plitke arkadice); to se vidi na crkvi S. Ambrogio u Milanu (1046—71), S. Michele u Paviji (konac XI <em>st.</em>), monumentalnoj crkvi S. Zeno u Veroni (XII <em>st.</em>), na crkvi sv. Marka u Veneciji (gdje se spajaju slikoviti bizant. s plastičnim romaničkim elementima), na crkvi S. Miniato (XI <em>st.</em>) i baptisteriju (XII <em>st.</em>) u Firenci, na kompleksu monumentalne katedrale (između 1063 i 1118), kampanilu — kosom tornju (oko 1174) i baptisteriju (1153) u Pisi, na katedrali u Anconi (1128—89), na katedrali u Salernu (započetoj 1077), u Capp. Palatina u Palermu (1129—40) i na katedrali u Monrealeu (1174—89). Obrambenoj arhitekturi pripadaju Castel del Monte, kašteli u Bariju i Gioi i tornjevi Garisenda i Asinelli u Bologni (oko 1100).<br /> U Španjolskoj i Portugalu dolaze u romanici i mnogi elementi maurske bujnosti, npr. na crkvama S. Maria la Blanca u Toledu (XI <em>st</em>.), S. Maria u Coruñi, S. Jago de Compostela (1188), na katedrali u Salamanki (1120), na crkvi La Vera Cruz kod Segovije (1150) i na katedrali u Coimbri (sredina XII <em>st.</em>). Ostaci tvrđave vojvode od Granade u Estelli potječu iz XI <em>st.</em><br /> Na području Engleske karakterizira romaničko-normansku arhitekturu težina i masivnost korpusa, obavljenog suptilnom mrežom ornamentike; to je došlo do izražaja na kapeli St. John’s u Toweru u Londonu, te na katedralama u Winchesteru (1079—93), u Canterburyju, u Peterboroughu (1140—93) i u Durhamu (1093—1128). Brojnim fortifikacijama ovoga razdoblja pripadaju dijelovi Towera u Londonu i tvrđava u Rochesteru.<br /> Uz arhitekturu uklapa se lik. izraz romanike u opće kretanje umjetničkog shvaćanja vremenskoga slijeda: kasna antika — rani Srednji vijek— visoki Srednji vijek. Nakon zamiranja ant. shvaćanja harmonije lijepih oblika te descendentne deformacije ant. kanona proporcije kao i porasta individualnog subjektivizma (portreti), pojavljuje se u ranom Srednjem vijeku, nošen novim etničkim skupinama, istančani smisao za lik. definiciju apstraktne kombinacije ornamenta. Iz dubina sjev. i ist. Evrope pojavljuje se umjetnost Vikinga, Normana, Sveva i Alana, Skita, Anta, Langobarda i Hrvata donoseći viziju afiguralnih spletova mreža i pletera. Kontakt s mediteranskim tlom, ispunjenim ant. baštinom izrazite figuralnosti, dovodi do međusobnog ispreplitanja shvaćanja i koncepcija. Razvoj merovinške, langobardske, karolinške i starohrvatske umjetnosti, djelatnost irskih, normanskih, franačkih i dalm. skriptorija, ostvarenja sitne metalne plastike, počevši od razdoblja avarskih kaganata do konjaničke figurice Karla Velikog — to je povijest lik. transformacija koje počinju naletom interpretacije čiste apstraktne ornamentike, a koju u sirovoj ali svježoj obradi donose spomenute etničke skupine. Pod postepenim utjecajem figuralne tradicije mediteranskoga tla započinje u krugu ove umjetnosti usvajanje figure kao lik. motiva, u početku u aproporcionalnoj i linearno shematiziranoj verziji, a potom konačno u doba romanike u snažnoj, elementarnoj i robustnoj no ponešto statičkoj realizaciji. Iz mediteranskoga kruga prodire u srednjovj. umjetnost uz utjecaj skolastičke ideologije i najšira skala religioznih tema i motiva u rasponu od Prvoga grijeha do Otkupljenja; neukom puku shvatljivi su tada samo slika i lik, koji postaju tumač sadržaja od prvoga figuralnoga signuma iluminacije pa do »bibliae pauperum«.<br /> <strong>Skulptura.</strong> Najsnažniji razvoj romaničkoga skulptorskog izraza vezan je uz tlo Francuske, na kome su ostaci galsko-rim. plastike (sarkofazi) i uzori bizant. umjetnosti potaknuli intenzivan razvoj skulptorske djelatnosti. Ona već od XI <em>st.,</em> a naročito u XII <em>st.,</em> ostvaruje u školama Provanse, Languedoca i Burgundije bogate komplekse biblijskih motiva, ovjekovječenih u najvišem dometu na kamenim portalima crkvenih objekata. Živost kompozicije, izražajnost unutarnje suzdržane emocije i scenska postava franc. majstora romanike postaju izvorom inspiracija za djela širokog evr. područja. Ostvarenja najviše razine nižu se počevši od dostojanstvene kompozicije portala St-Trophime u Arlesu (oko 1150) i ljepote dekorativnoga prikaza na portalu St-Gilles kraj Arlesa pa do bogatstva skulptorskog opusa scenski koncipiranih pročelja katedrale u Angoulêmeu, Notre-Dame-la-Grande u Poitiersu i crkve St-Nicolas u Civrayu, te do dramatski intoniranog »Sudnjeg dana« katedrale u Autunu, impozantnog portala opatijske crkve u Vézelayir ili reljefom obogaćenih brončanih vrata crkve u St-Denisu.<br /> U Njemačkoj se razvija skulptorski izraz počevši od ornamentalno shematiziranoga reljefnog prikaza »Skidanje s križa« usječenog u stijenu pokraj Horna (oko 1115) preko izražajnih djela saske škole (četiri razvojne faze od XII do sredine XIII <em>st</em>.), nizova reljefno-skulptorskih akcentuacija crkvenih portala — među kojima se ističe pod utjecajem Chartresa i bizant. sitne plastike komponiran skulptorski ansambl juž. portala transepta katedrale u Strasbourgu (prije 1250) — sve do impresivnih samostalnih skulptorskih ostvarenja kao što su lik konjanika u katedrali u Bambergu ili suptilni likovi Ekeharda i Ute u katedrali u Naumburgu (XIII <em>st.</em>). — Nizovi rezbarskih radova (korska sjedala) i majstorska djela drvene plastike (raspela) upotpunjuju ovu djelatnost.<br /> U Španjolskoj kiparstvo se razvija u početku pod jakim utjecajem Francuske, što se očituje na portalu crkve St. Miguel u Estelli; kasniji razvoj obilježen je južnjačkom bujnošću i intenzivnim izrazom u figurama staraca iz Apokalipse na Puerta de la Gloria u Santiago de Compostela, ili naivnim naturalizmom u prikazu životinjskih likova na portalu katedrale u Tarragoni.<br /> Romanička skulptura u Italiji dugo je pod utjecajem starokršćanske i bizant. sheme; tek u XII i XIII <em>st. </em>ostvaruju se veliki kiparski opusi na portalima, krstionicama i propovjedaonicama S. Frediana u gradu Lucca, S. Andree u Pistoji, baptisterija u Pisi. S. Zena u Veroni, te na pročeljima katedrale u Ferrari i katedrale u Modeni (početak XII <em>st.</em>).<br /> U Engleskoj i u skandinavskim zemljama očituje se jača retardacija ornamentalnih motiva koji se prepliću s figuralnim prikazima (katedrala u Wellsu; crkva u Lundu).<br /> <strong>Slikarstvo.</strong> Monumentalno romaničko slikarstvo ostvareno je u ciklusima zidnih slika u sakralnim objektima. Karakterizira ga suzdržljiva boja, naivan crtež i reducirana radnja. Opatijske škole u Montecassinu i Reichenau-u postaju začetnici razvoja intenzivnoga lik. stvaranja.<br /> U Njemačkoj ostvaren je veći format romaničkog slikarstva u kapitulskoj dvorani u Brauweileru i u donjoj crkvi u Schwarz-Rheindorfu (1151—56). Slijede u donjorajnskom području zidne slike s likovima apostola u Sv. Uršuli i s likovima vitezova u baptisteriju uz crkvu sv. Gereona u Kölnu, a u Saskoj veliki ciklus slika u katedrali u Braunschweigu. Kasnijem razdoblju pripadaju djela u crkvi u Gurku/Krki (Koruška) i u benediktinskoj crkvi u Marienbergu i. P. Oslikani drveni strop crkve sv. Mihajla u Hildesheimu predstavlja prototip slikarske obradbe drvene podloge. U to se vrijeme javlja i slikarska obradba stakla (vitrail) s najranijim primjerom prozora katedrale u Augsburgu; slijede takvi prozori u Strasbourgu, Kölnu i mnogim drugim gradovima. Slikanje minijatura u manuskriptima i kodeksima razvija se u skriptorijima mnogih samostana (v. <em>Iluminacija</em> i <em>Minijatura</em>).<br /> Intenzivan razvoj slikarstva u Francuskoj obuhvaća ostvarenja u kapeli St-Michel u Rocamadouru (kraj XII <em>st.</em>), u crkvi St-Jean u Poitiersu, u crkvi St-Savin u Poitou-u i kapitulskoj dvorani uz crkvu St-Trophime u Arlesu. Značajna slikarska djela u staklu ostvaruju se (prema kronici) već potkraj X <em>st.</em> u Reimsu; njihova se izradba nastavlja u Le Mansu (katedrala, uništena 1136), Chartresu i St-Denisu, za koji opat Suger daje izvoditi monumentalne (gotovo potpuno uništene) romaničke polihromne prozore. Monumentalni ciklus vitraila velikoga formata ostvaren je u katedrali u Poitiersu (oko 1198). Intenzivno se razvija umjetnost iluminacije vezana uz prijepise knjiga u Clunyju, St-Denisu, Laonu i Parizu.<br /> U Italiji je slikarstvo još dugo pod utjecajem bizant. shvaćanja. Tehnika mozaika, kojim se prekrivaju velike zidne plohe crkve sv. Marka u Veneciji i niz objekata na Siciliji, odaje i stilske oznake ist. utjecaja. Orijentacija prema evr. slikarstvu romanike javlja se u Rimu u toku XI <em>st.</em> u sceni »Muke Kristove« u crkvi S. Urbano i u prikazima u crkvi S. Clemente, a u sjev. Italiji u baptisteriju u Parmi (XIII <em>st.</em>). Uporedo s tim razvija se i slikarstvo na drvenoj ploči te izrada iluminacija.<br /> Uz slikarstvo javlja se u Evropi u doba romanike izrada tapiserija s figuralnim prikazom u tkivu (sag kraljice Matilde u Bayeuxu), razvoj tekstila (krunidbeni plašt ugar. kralja Stjepana i kraljice Gizele iz 1031), izrada čipaka i rad na svili. Uz to dolazi i do intenzivnoga razvitka umjetničko-obrtne proizvodnje. Od metala se izrađuju oklopi, reljefne ploče, križevi, kaleži, relikvijariji svijećnjaci i ostale utenzilije. U drvu se izrađuju predmeti namještaja, korskih klupa i škrinja, a od kože orma, obuća i dijelovi oklopa. Kvalitetne oblike poprimaju proizvodi staklarstva, tekstila, zlatarstva i mnogih drugih obrtnih djelatnosti.<br /> LIT.: <em>W. Vöge,</em> Die Anfänge des monumentalen Stils im Mittelalter Strassburg 1894. — <em>E. S. Prior</em> i <em>A</em>. <em>Gardner,</em> An account of mediaeval figure-sculpture in England, Cambridge 1912. — <em>C. Martin,</em> L’art roman en Italie, Paris 1913. — <em>E. Mâle,</em> L’art allemand et l’art français au moyen âge, Paris 1918. — <em>A. K. Porter,</em> Romanesque sculpture of the Pilgrimage Roads, Boston 1923. — <em>H. Beenken,</em> Romanische Skulptur in Deutschland im 11. und 12. Jhdt., Leipzig 1924. — <em>E. Panofsky,</em> Die deutsche Plastik des XI. bis XIII. Jahr., München 1924. — <em>P. Frankl,</em> Die frühmittelalterliche und romanische Baukunst, HdKW, Wildpark-Potsdam 1926. — <em>M. Salmi,</em> L’architettura romanica in Toscana, Milano 1927. — <em>J. Baum,</em> L’architecture romane en France, Stuttgart 1928. — <em>L.</em> <em>Bréhier,</em> L’homme dans l’art roman, Paris 1928. — <em>A. K. Porter,</em> Romanische Plastik in Spanien, München 1928. — <em>M. Salmi,</em> La scultura romanica in Toscana, Firenze 1928. — <em>J. Baum,</em> Die Malerei und Plastik des Mittelalters, II, HdKW, Wildpark-Potsdam 1930. — <em>P. Deschamps, </em>La sculpture française à l’époque romane, Paris 1930. — <em>R. De Lasteyrie,</em> L’architecture religieuse en France à l’époque romane, Paris 1931. — <em>H. Focillon, </em>L’art des sculpteurs romans, Paris 1931. — <em>W. Pinder,</em> Vom Wesen und Werden deutscher Formen, I—IV, 1935—51. — <em>A. W. Clapham,</em> Romanesque architecture in Western Europe, 1936. — <em>W. Paatz,</em> Werden und Wesen der Trecento-Architektur in der Toskana, 1937. — <em>Ј. Adhémar,</em> Influences antiques dans l’art du moyen âge français, London 1938. — <em>J. Evans,</em> The Romanesque architecture of the Order of Cluny, London 1938. — <em>L. Bréhier,</em> Le style roman, Paris 1941. — <em>H. Stolper,</em> Bauen in Holz, Stuttgart 1941. — <em>P. Frankl,</em> The secret of medieval masons, The Art Bulletin, 1945. — <em>M. Aubert,</em> L’Architecture cistercienne en France, Paris 1947. — <em>Isti,</em> La sculpture française au moyen âge, Paris 1947. — <em>J. Evans,</em> Art in Mediaeval France 987—1498, 1948. — <em>H. Ladendorf,</em> Antikenstudium und Antikenkopie. Vorarbeiten zu einer Darstellung ihrer Bedeutung in der mittelalterlichen und neueren Kunst, 1958. — <em>J. Pijoán</em> i <em>J. Gudiol y Ricart,</em> Las pinturas murais romaniques de Cataluña, 1948. — <em>E. B. Garrison,</em> Italian romanesque panel painting, Firenze 1949. — <em>B. Schweitzer,</em> Die spätantiken Grundlagen der mittelalterlichen Kunst, 1949. — <em>H. Schnitzler,</em> Mittelalter und Antike, 1949. — <em>H. R. Fedden,</em> Crusader castles, 1950. — <em>M. Hürlimann</em> i <em>P. Meyer,</em> Englische Kathedralen, 1950. — <em>H.</em> <em>Sedlmayr,</em> Die Entstehung der Kathedrale, 1950. — <em>E. W. Anthony, </em>Romanesque frescoes, 1951. — <em>A. Gardner,</em> English Medieval sculpture, 1951. — <em>A. Boeckler,</em> Deutsche Malerei vorgotischer Zeit, 1952. — <em>F. Adama van Scheltema,</em> Die Kunst des Mittelalters, 1953. — <em>F. Saxl,</em> English sculpture of the 12<em>th</em> cent., 1954. — <em>H. Swarzenski,</em> Monuments of Romanesque art, 1954. — <em>W. Holmquist, </em>Germanie art during the first millenium, 1955. — <em>L. Stone,</em> Sculpture in Britain: the Middle Ages, 1955. — <em>W. Weisbach,</em> Stilbegriffe und Stilphänomene, 1957 — <em>K. J. Conant,</em> Carolingian and Romanesque architecture 800—1200, Harmondsworth 1959.<tab>A. Moh.<tab><br /> SRBIJA<br /> Romanika u arhitekturi i skulpturi pojavljuje se u okvirima Raške škole. U celinama čiji je prostorni i konstrukcioni program vizant. porekla, romanika se očituje u načinu zidanja, u pojedinostima u arhitektonskoj obradi i u plastičnom ukrasu. Kasnije, romaničke koncepcije postaju presudne u kompoziciji spoljnih površina i masa. Već na Đurđevim Stubovima kod Novog Pazara, jednom od prvih raških spomenika, uticaji romanike dosta su snažno izraženi u kamenim fasadama sa plitkim pilastrima i arkadnim frizovima i u profilima stopa i venaca. U Bogorodičinoj crkvi u Studenici ostvareni su reprezentativni romanički oblici. Naročito se ističu portali, prvenstveno zapadni, i prozori, posebno trifora na glavnoj apsidi. Studenički majstor koristi oblike koji su poznati u Apuliji, u sev. Italiji, a verovatno i na našem području; međutim, on pri tome daje originalna rešenja, koja su ostala osnovni obrazac za kasnije spomenike. Plastična dekoracija u Studenici u celini je romanička, izuzev figuralne predstave koje su imale uzore u dobroj vizant. plastici toga vremena.<br /> R. postaje u raškoj arhitekturi XIII <em>v.</em> opšti stil fasada, otvora, stopa, venaca i kapitela, oltarskih pregrada i drugih delova crkvenog nameštaja, izuzimajući crkvu manastira Gradca, na kojoj se sa romanikom mešaju gotički oblici. Arhitektonski ukras, samo delimično očuvan, mahom je skromniji i po motivima i po obimu. Za njegove pojedine detalje, kao što su kapiteli, analogije se nalaze u tadašnjim primorskim gradovima. U XIV <em>v.</em> ponovo se ostvaruju veće celine. U Banjskoj su one, izgleda, bile u potpunosti ostvarene po studeničkim uzorima. Po istim obrascima su rađeni arhitektonski ornament i plastika u Dečanima, u kojima u oblicima i načinu rada ima takođe elemenata gotike. Crkva sv. Arhanđela kod Prizrena poslednji je spomenik na kome se delimično produžava romanička tradicija.<br /> Počevši sa fasada, romaničke koncepcije postepeno utiču na oblike i kompoziciju masa. Razuđeni organizam raških građevina pretvara se u zatvorenu celinu, u kojoj na kraju razvitka dominira romanički trobrodni oblik. Raške crkve su zadržale originalnost u opštoj kompoziciji oblika samo zato što je u njima do kraja sačuvan raški prostorni raspored.<br /> LIT.: v. <em>Raška škola</em><strong><tab></strong>V. Koć.<tab><br /> HRVATSKA<strong><br /> </strong>Romanika je zastupana reprezentativnim spomenicima napose u gradovima jadranskog pojasa. Spomenici toga stila rjeđi su u kontinentalnom dijelu (uzroci pustošenje Mongola 1242, ratovi s Turcima u XVI i XVII <em>st.,</em> barokna građevna djelatnost koja ruši srednjovj. objekte da bi ih zamijenila novima). U krajevima uz Jadran r. se javlja sredinom XI <em>st.,</em> a primijenjena, kao i kod izgradnje reprezentativnijih objekata, traje do u XIV <em>st.</em> Usvojeni oblici dolaze katkad i kasnije (zvonici u Hvaru; portal zagrebačke katedrale iz 1640 po uzoru portala u Jáku). Romanički stil naročito su širili benediktinci (v.). Prihvatili su ga crkva i ekonomski jake komune napose za svog procvata u XII i XIII <em>st.,</em> a izvan gradova feudalci, plemenske zajednice i sela (njih zadovoljavaju objekti skromnijih razmjera, npr. brojne crkvice u Istri). U ranijoj i u kasnijoj fazi upliću se i elementi drugih stilova (pleterna ornamentika, bizant. komponente, gotički elementi); u tome se ispoljuje slobodno kreiranje u domaćim radionicama. Opažaju se utjecaji Lombardije, Apulije, Venecije, a u sjev. krajevima i Madžarske; od XIII <em>st.</em> slabe bizant. utjecaji, zadržavajući se više u ikonografiji. Među brojnim umjetničkim ostvarenjima, koja su dobrim dijelom anonimna, dolaze do izražaja i jake ličnosti iz domaće sredine (A. Buvina, Radovan). Umjetnička vrijednost spomenika vrlo je raznolika: ima ih u rasponu od visokokvalitetnih djela do rustičnih, no klesarska je vještina uvijek na visini; i jednostavnije kuće građene su od pomno obrađenih klesanaca. Kao što su arhitektonska djela kvalitetnija i u većem broju sačuvana duž obale, tako je i s djelima ostalih grana umjetnosti. U zidnom slikarstvu prednjači Istra.<br /> <strong>Arhitektura. </strong>Crkvena. U toj su epohi ostvareni različni tipovi građevina: troapsidalne bazilike s odijeljenim zvonikom, trobrodne bazilike s narteksom i zvonikom uz zap. pročelje (izvan gradova), jednobrodne crkve s polukružnom apsidom često nadsvođene bačvastim svodom — svi tipovi u više varijanata; rjeđe su centralne građevine (sedmerokutna u Rovinju, a u sjev. dijelu zemlje karneri). Prototip ranoromaničke benediktinske opatije, Sv. Mihovil nad Limskim kanalom u Istri, sagrađen je oko 1041. Neke veće ranoromaničke građevine samo su arheološki konstatirane (Biograd, Biskupija kod Knina, Nin, Osor), a manje ih je očuvanih (Supetarska Draga na Rabu oko 1060, kasnije pregrađivana katedrala u Rabu, Vrsar). Ponos gradova pri moru su katedrale i crkve zrele romanike: u Krku Sv. Marija iz sredine XII <em>st.</em> i Sv. Kvirin dovršen oko 1191; u Zadru Sv. Krševan oko 1175 (s nizovima arkada na apsidama, lukovima, portalom); na Mljetu (XII/XIII <em>st.,</em> jednobrodna crkva s kupolom); kupolu je imala i katedrala magistra Eustazija iz 1199 u Dubrovniku, stradala za potresa 1667; u Trogiru Sv. Lovro (XIII/XIV <em>st.</em>). Najbogatije je opremljena katedrala sv. Stošije u Zadru, pregrađena 1285 (ima kriptu, portale, slijepe arkade sa stupićima, rozete, empore). Romanički zvonici podizani su u XI—XIV <em>st. </em>(iz XI <em>st.</em> je uz crkvu Gospe od Zvonika kod Porta Ferrea u Splitu; zvonik kod Dobrinja na Krku uz zap. pročelje crkve, oko 1100; zvonik uz Sv. Mariju u Zadru iz 1105 dao je podići kralj Koloman). Među najskladnije ide zvonik katedrale u Rabu (XIII <em>st.).</em> U sjev. Hrvatskoj su arheološki konstatirane trobrodne bazilike u Zagrebu (katedrala iz XII <em>st.</em> sa 3 apside), u Topuskom (trobrođna crkva s jednom apsidom), a tridesetak jednobrodnih manjih crkava ima zaobljeno ili četverouglasto svetište; katkada crkve imaju romanički arhitektonski ukras (Belec, Lovčić, Koprivna). — Sakralni objekti građeni su od kamena a katkada od opeke (Senj, katedrala; Bapska). — Profana. U vrijeme romanike jača urbanizacija. Obnavljaju se stara naselja uz Jadran (niz gradića u Istri, Poreč, Krk, Osor, Rab, Zadar, Trogir, Dubrovnik); brojna od njih osigurana su čvrstim obrambenim zidinama (Motovun, Dubrovnik), a Split se širi izvan zidina Dioklecijanove palače; gdjegdje su podizane obrambene kule u naseljima (Povja). U gradovima se podižu javne zgrade, palače podestata, knezova (Rab, Split). Istaknuto mjesto ima palača Kanonika iz 1251 u Poreču. Bogato se ukrasu ju klaustri samostana (Sv. Petar u Šumi u Istri, XII <em>st.;</em> Dubrovnik, Mala braća, prva pol. XIV <em>st.</em>). Romanički stil primjenjuje se i kod brojnih stambenih zgrada (grupacije kuća, od kojih ima u Poreču oko 10, u Trogiru oko 70, u Splitu oko 60 očuvanih). — Na sjeveru zemlje, gdje niču novi gradovi i gdje se dugo gradilo od drva (objekti nisu sačuvani), neke urbanističke osnove potječu iz toga doba (Slavonska Požega). Romaničke arhitektonske detalje ima niz utvrđenih gradova iz XIII i XIV <em>st.</em> (Samobor, Okić, Ribnik, Modruš, Brinje, Medvedgrad, Stupčanica).<br /> <strong>Skulptura. </strong>Uglavnom je vezana uz arhitekturu (portali, dovratnici, kapiteli, konzole, kameni crkveni namještaj). Na sjeveru je malo očuvana (Glogovnica, Ilok, Rudine, figuralni reljefi s benediktinske opatije u Slavonskoj Požegi oko 1200), a brojna djela uz Jadran dokazuju intenzivnu djelatnost. Pročelja mnogih zgrada ukrašena su srpastim lukovima, slijepim arkadama, a katkada i reljefima (kuća »dvaju svetaca« u Poreču, općina u Puli, zvonik s voluminoznim reljefima majstora Otta iz XIII <em>st.</em> u Splitu., crkva Marijina uznesenja iz 1392 u Starom Pagu). I u nizu raznolikih kapitela ima primjeraka figuralno ukrašenih (Ugljan, XII <em>st.;</em> klaustar franjevaca u Dubrovniku, djelo Mihoja Brajkova iz Bara, prva pol. XIV <em>st.</em>). Ističu se portali crkava (katedrala u Zadru), a kulminacija je postignuta u Trogiru djelom što ga je oko 1240 isklesao majstor Radovan sa suradnicima (ciklus grijeha i otkupljenja, kipovi Adama i Eve, niz mjeseci, mitol. i lovačke scene). — Crkveni namještaj rađen je od kamena (ciboriji, amboni, propovjedaonice, pluteji itd.) i od drva (dveri, klupe). Mnoga originalna ostvarenja dale su domaće radionice u prelaznom stilu, kad se u XI i XII <em>st.</em> pleterna ornamentika pretapa u romaniku. Diktat narativnosti vratio je u umjetnost ljudsku figuru (Zadar, reljefi iz sv. Nedjeljice, XII <em>st.</em>). Romanički motivi prate i glagoljske spomenike (Baščanska ploča, oko 1100). U reprezentativna djela namještaja idu: ciborij u Trogiru, propovjedaonice u Splitu (XIII <em>st.</em>) i Trogiru, ambon iz Dvigrada u Kanfanaru (s gotičkim primjesama). Nadgrobni spomenici (Vekenegin u Zadru, 1111) dolaze i u obliku sarkofaga (Poreč, raka sv. Maura, rad Nicole d’Ancona, 1247). Romanički motivi nalaze se i na stećcima (XIII— XIV <em>st.</em>). — U drvu su izrađena rijetko očuvana djela: rezbarene dveri majstora Buvine (1214) sa 28 reljefa iz Kristova života u splitskoj katedrali, u kojoj su nasloni korskih klupa (rezbareni reljefi) iz druge pol. XIII <em>st.</em> Među slobodnom plastikom ističu se raspela u Istri (Bale, Galižana, Gračišće), na otočiću Susku i reljefna oslikana raspela u Zadru (XII <em>st</em>.).<br /> <strong>Slikarstvo. </strong>Zidne slike. Didaktičnim ciklusima i scenama sakralnog sadržaja oslikane su ponajviše crkve u Istri. Ima ih s bizant. utjecajima (Kanfanar. XI/XII <em>st</em>.; Hum, XII <em>st.;</em> Svetvinčenat, kraj XIII <em>st.;</em> rad majstora Ognibenusa iz Trevisa), kompozicija s pretežno zap. utjecajima (Peroj, XII <em>st.</em>), kao i radova pučke romanike (Draguć, Sv. Elizej, XIII/XIV <em>st.</em>). Raznih varijanata ima i u Dalmaciji: ranoromaničke freske sa stilskim osobinama Zapada (Ston, XI <em>st.;</em> Zadar, zvonik sv. Marije, rano XII <em>st.</em>), freske s karakteristikama benediktinskog slikarstva juž. i srednje Italije (Zadar, katedrala i Sv. Krševan, XII/XIII <em>st.</em>), zatim slike s dominantnim bizant. utjecajima (Donji Humac, XIII <em>st.</em>) i onih s pretežno zap. komponentama (Srima, XII/XIII <em>st.</em>). U sjev. Hrvatskoj su freske majstora iz srednje Italije u sakristiji katedrale u Zagrebu (druga pol. XIII <em>st.</em>), a romanički arhaizmi na freskama u Belcu i Lovčiću (XIV <em>st.</em>). — U tehnici mozaika ukrašen je ciborij u Poreču (1277), a mozaikom je bila obložena i apsida Sv. Krševana u Zadru (dala ga izvesti u XII <em>st.</em> Stana, kći gradskog kneza; uklonjen u XVIII <em>st.</em>). — Slike na ploči. Rijetke, kvalitetne slike Bogorodicâ i slikanih raspela tal. škola XIII <em>st.</em> čuvaju se u Zadru, Hvaru, Splitu i Dubrovniku. — Minijature. Iluminirane dragocjene kodekse s romaničkim elementima na sličicama čuvaju katedrale odnosno samostani u Zagrebu, Zadru, Rabu, Šibeniku, Splitu, Dubrovniku i dr.<br /> <strong>Zlatarstvo. </strong>Izvori spominju mnoga domaća imena zlatara toga doba, no malen se broj djela može povezati uz određene majstore (Milonićev zlatni križ s kraja XII <em>st.</em> u Bribiru, srebrni, tzv. »Cikin« križić u Zadru). Sačuvano je mnogo relikvijarija (Rab, Zadar, Split, Dubrovnik); u Splitu su se očuvale srebrne korice kodeksa, u Zadru procesijsko raspelo (XII <em>st</em>.). Romanički mali križevi od bronce dolazili su u sjev. Hrvatsku iz njem. krajeva (Martinšćina, poč. XII <em>st.</em>; križ »Christus regnans« iz Siska, druga pol. XII <em>st</em>.).<br /> LIT.: <em>L. Jelić,</em> Zvonik spljetske crkve, VjHAD, 1895. — <em>G. Caprin,</em> Istria nobilissima, I, Trst 1905. — <em>Gj. Szabo,</em> Tri benediktinske opatije, VjHAD, 1906—07, str. 201—09. — <em>H. Folnesics,</em> Die illuminierten Handschriften in Dalmatien, Leipzig 1912 i 1917. — <em>Gj. Szabo,</em> Spomenici kotara Krapina i Zlatar, VjHAD, 1913—14, str. 103—206. — <em>Isti,</em> Spomenici prošlosti u Srijemu, Savremenik, 1916, str. 43—50. — <em>Isti,</em> SG. — <em>M. M</em>. <em>Vasié,</em> Arhitektura i skulptura u Dalmaciji od poč. IX do poč. XV veka, Beograd 1922. — <em>Ć. M.</em> <em>Iveković,</em> Građevni i umjetnički spomenici Dalmacije, I—VI, Beograd—Split 1924. — <em>Lj. Karaman,</em> Crkvica sv. Mihajla kod Stona, VjHAD, 1928. — <em>Gj. Szabo,</em> Spomenici starije sredovječne arhitekture u Hrvatskoj i Slavoniji, Šišićev zbornik, Zagreb 1929, str. 549—53. — <em>Lj. Karaman,</em> Iz kolijevke hrvatske prošlosti, Zagreb 1930. — <em>Ć. M</em>. <em>Iveković,</em> Crkva i samostan sv. Krševana u Zadru, Zagreb 1931. — <em>C.</em> <em>Cecchelli, </em>Zara<em>,</em> Roma 1932. — <em>D. Kniewald,</em> Zlatni križ krbavskih biskupa, Bogoslovska smotra, 1934, 4. — Inventario degli oggetti d’arte d’Italia. V, Provincia di Pola, Roma 1935. — <em>F. Semi,</em> L’arte in Istria, Poreč 1937. — <em>Lj. Karaman,</em> Portal majstora Radovana u Trogiru. Rad JA, 1938, 262. — <em>Gj. Szabo,</em> Arhitektura grada Senja, Senj (serija Hrvatski kulturni spomenici, I, JA), 1940. — <em>C. Fisković,</em> Nekoliko neobjelodanjenih romaničkih skulptura u Splitu, Serta Hoffilleriana, Zagreb 1940. — <em>Lj. Karaman,</em> Buvinove vratnice i drveni kor splitske katedrale, Rad JA, 1942, 275. — <em>D. Kniewald, </em>Iluminacija i notacija zagrebačkih liturgijskih rukopisa, Rad JA, 1944, 279. — <em>Lj. Karaman,</em> О umjetnosti Srednjeg vijeka u Hrvatskoj i Slavoniji, HZ, 1948, I, str. 103—27. — <em>Isti,</em> О srednjovjekovnoj umjetnosti Istre, HZ, 1949, II, str. 118—21. — <em>B. Fučić,</em> Izvještaj о putu po otocima Cresu i Lošinju, Ljetopis JA, 1949, 55. — <em>C.</em> <em>Fisković,</em> Dubrovački zlatari od XIII. do XVII. stoljeća, SHP, 1949. — Radovan (predgovor C. Fisković), Zagreb 1951. — Zlato i srebro Zadra, katalog izložbe, Zagreb 1951. — <em>Lj. Karaman,</em> Pregled umjetnosti u Dalmaciji, Zagreb 1952. — <em>C.</em> <em>Fisković,</em> Romaničke kuće u Splitu i Trogiru, SHP, 1952. — <em>M</em>. <em>Suić,</em> Pag, Zadar 1953. — <em>I. Petricioli,</em> Neobjelodanjene romaničke skulpture u Zadru, Prilozi—Dalmacija, 1953, str. 21—27. — <em>D. Kečkemet,</em> Romanička loža u Splitu, ibid., 1953, 8, str. 96—110. — <em>M</em>. <em>Prelog,</em> Između antike i romanike, Peristil, 1954, i, str. 5—14. — <em>A. Horvat,</em> Brončani razapeti »Christus regnans«, nađen u Hrvatskoj, Antidoron M. Abramić, I, Split 1954—57, str. 261—69. — <em>C</em>. <em>Fisković,</em> Bilješke о Radovanu i njegovim učenicima, Prilozi—Dalmacija, 1954, 8. — <em>D. Kečkemet,</em> Figuralna skulptura romaničkog zvonika splitske katedrale, Prilozi—Dalmacija, 1955, 9, str. 92—135. — <em>C. Fisković, </em>Prvi poznati dubrovački graditelji, Dubrovnik 1955. — <em>Isti,</em> Les débuts de l’art roman en Dalmatie, Actes du XVII<sup>e</sup> Congrès international d’histoire de l’art, La Haye, 1955. — <em>A. Horvat,</em> Planska osnova grada otkriva srednjovjekovnu Požegu, Bulletin JA, 1955, 7. — <em>A. Deanović,</em> Ranoromaničke freske u opatiji sv. Mihovila nad Limskom Dragom, ibid., 1956, 9—10. — <em>D. Domančić,</em> Sredovječna freska u Donjem Humcu na Braču, Prilozi—Dalmacija, 1956, 10, str. 84—94. — Umetnička obrada metala, I—II, Beograd 1956. — <em>M. Prelog,</em> Poreč, Beograd 1957. — <em>E. Franković,</em> Prilog upoznavanju odnosa romaničke prema antiknoj umjetnosti u Dalmaciji, Peristil, 1957, 2. — <em>A. Deanović,</em> Romaničke freske u sv. Krševanu, Zadar, ibid., 1957, 2. — <em>D. Kečkemet, </em>Romaničke minijature u Splitu, ibid., 1957, 2. — <em>A. Deanović,</em> Srednjovjekovne zidne slikarije na području Zagreba, Iz starog i novog Zagreba, I, Zagreb 1957. — <em>A. Mohorovičić,</em> Problem tipološke klasifikacije objekata srednjovjekovne arhitekture na području Istre i Kvarnera, Ljetopis JA, 1957, 62. — <em>L.</em> <em>Beritić,</em> Urbanistički razvoj Dubrovnika, Zagreb, s. a. (1958). — <em>M. Prelog,</em> Naselja koja umiru, Urbs (Split), 1958, str. 141—49. — <em>C.</em> <em>Fisković,</em> Samostan i crkva sred jezera na Mljetu, Bulletin JA, 1958, I. — <em>Lj. Karaman,</em> О zvoniku splitske katedrale, Prilozi—Dalmacija, 1959, 11, str. 5—11. — <em>A. Mohorovičić,</em> Prikaz primjene specifične interpolacije gotičke konstrukcije svoda u romaničke objekte na području Istre i otoka Cresa, Ljetopis JA, 1959, 63. — <em>A. Horvat,</em> Die Skulpturen mit Flechtbandornamentik aus Syrmien, Südostforschungen (München), 1959, XVIII/2, str. 249—64. — <em>C.</em> <em>Fisković,</em> Zadarski sredovječni majstori, Split 1959. — <em>V. Ekl,</em> Nalazi srednjovjekovne plastike u Istri, Ljetopis JA, 1960, 64, str. 149—60. — <em>A. Mohorovičić,</em> Problem razvoja romaničke arhitekture na tlu Hrvatske razmatran s osvrtom na ruševni kompleks Rudina u Slavoniji, ibid., 1960, 64. — <em>I. Petricioli,</em> Nepoznata srednjovjekovna slika Bogorodice iz zadarske katedrale, Peristil, 1960, 3. — <em>Isti,</em> Pojava romaničke skulpture u Dalmaciji, Zagreb 1960. — <em>Lj. Karaman,</em> Andrija Buvina, Zagreb 1960. — <em>C. Fisković,</em> Ranoromaničke freske u Stonu, Prilozi — Dalmacija, 1960, 12. — <em>B. Fučić,</em> Butoniga, Bulletin JA, 1960, 2 i 3. — Kulturni spomenici otoka Brača Brački zbornik, 4, Zagreb 1960. — <em>V. Ekl,</em> Ranogotička propovjedaonica u Kanfanaru, Bulletin JA, 1961, 3. — <em>A. Horvat,</em> Prilozi povijesno-umjetničkim problemima u nekoć templarskoj Glogovnici kraj Križevaca, Peristil, 1961, 4. — <em>G. Gamulin,</em> Stari majstori u Jugoslaviji, I, Zagreb 1961. — <em>I.</em> <em>Perčić,</em> Zidno slikarstvo Istre (katalog izložbe), Zagreb 1963. — <em>C.</em> <em>Fisković,</em> Lokrumski spomenici, Bulletin JA, 1963, 1 i 2, str. 47—65. — <em>Lj. Karaman,</em> Bilješke о staroj katedrali (u Zagrebu), Bulletin JA, 1963, 1 i 2. — <em>K. Prijatelj,</em> Studije о umjetninama u Dalmaciji, Zagreb 1963. — <em>B. Fučić,</em> Istarske freske, Zagreb 1963. — Minijatura u Jugoslaviji (katalog izložbe), Zagreb 1964. — <em>Lj. Karaman,</em> Dalmatinske katedrale, Posebna izdanja Instituta JA u Zadru, Zadar 1964.<tab>A. Ht.<tab><br /> SLOVENIJA<br /> Zbog svoje geografsko-političke pripadnosti i crkveno-administrativnih prilika Slovenija je u razdoblju romanike otvorena pretežno utjecajima sa sjevera i sjeverozapada; lik. strujanja sa sjeveroistoka afirmirala su se u manjoj mjeri, a utjecaji iz jugoist. susjedstva posve su izostali. Tal. zapad imao je većeg udjela jedino u arhitektonskoj plastici koju unose lombardijski klesari. Razdoblje romanike obuhvaća cijelo XII <em>st.,</em> no najveći je broj sačuvanih spomenika iz prve pol. XIII <em>st.</em> Romanički oblici u pučkoj varijanti zadržali su se sve do potpune pobjede gotike potkraj XIV <em>st.</em><br /> <strong>Arhitektura. </strong>Iz predromaničkog vremena poznato je samo nekoliko ostataka pleterne ornamentike (Slivnica kod Maribora, Batuje u Vipavskoj, Koper, Piran, Padna u Istri), koji svjedoče о postojanju rane arhitekture u tim krajevima, dalje Bled-otok i kapele sv. Jurja i sv. Martina na Svetim Gorama iznad Bistrice ob Sotli. U usporedbi s feudalnom arhitekturom, koja u romaničko doba ima isključivo obrambeni karakter i zanemaruje umjetničke momente, sakralna je arhitektura ne samo nerazmjerno brojnija, već je i značajnija kao nosilac razvitka prostorne koncepcije. Počeci romaničkog razdoblja i jače građevne djelatnosti poklapaju se s podizanjem prvih samostana i s učvršćenjem crkvene organizacije osnivanjem pražupa u XII i XIII <em>st.</em> Slovenija je upoznala monumentalnu arhitekturu vodećih zapadnoevr. zemalja posredstvom samostana koje su na teritoriju Slovenije osnivali pojedini zapadnoevr. crkveni redovi. Benediktinci su u Gornjem Gradu (opatija osnovana već 1140) u XII <em>st.</em> podigli trobrodnu baziliku sa stupcima i sa tri apside, bez transepta, s ravnim drvenim stropom, a u XIII <em>st.</em> dogradili juž. od nje klaustar, koji je po bogatstvu klesarskih radova i plastičnom ukrasu bio vjerojatno najbogatiji romanički objekt u Sloveniji. — Cisterciti su u Stični (osnovana 1136), primijenivši tipičan tlocrt svoga reda, sagradili samostan sa crkvom u obliku trobrodne ravno natkrivene bazilike sa stupcima, s transeptom i nadsvođenim trodijelnim korskim prostorom koji se završava sa tri polukružne apside. Klaustar je nadsvođen u XIII <em>st.</em> ranogotičkim, križno-rebrastim svodovima. U usporedbi s arhaičnom Stičnom, crkva cistercitskog samostana u Kostanjevici na Krki (samostan osnovan 1234) preuzima već bernardinski tlocrt. Cijeli je prostor nadsvođen; po bogatstvu klesarskih i kiparskih radova koji su kod ostalih građevina romaničkog razdoblja skromni, ova crkva ide među najznačajnije spomenike »prelaznog stila«. Žička kartuzija (osnovana 1160) prva je redovnička naseobina kartuzijanaca izvan romanskih zemalja. Prvobitna »ecclesia maior« bila je jednobrodna crkva s križno-rebrastim svodovima i ravno završenim prezbiterijem, slična potpuno sačuvanoj »ecclesia minor« istoga kartuzijanskog samostana u današnjem Špitaliču sa dva romanička portala. Dok se arhitektura Žičke kartuzije u to vrijeme i u Sloveniji teško može objasniti bez posredovanja Francuske kao matične zemlje kartuzijanskog reda, arhitektura kartuzijanske crkve u Jurkloštru, koja je jedini sačuvani dio kompleksa samostana (osnovan oko 1173), veže se s onovremenom građevnom djelatnošću u bečkom prostoru posredstvom njegova utemeljitelja Leopolda VI Babenbergovca. — Značajnije župne crkve (stara ljubljanska katedrala, Ptuj, Maribor, Mošnje, Stari Trg pri Ložu, Šmarje na Dolenjskem) uključuju se u skupinu srednjoevr. i lombardijskih trobrodnih bazilika sa stupcima, bez transepta, s ravnim stropom i tri nadsvođene apside. Crkva u Ptuj u pod salzburškim utjecajem obogaćena je još i motivom istaknute zap. empore. Jednobrodne crkve imaju polukružnu apsidu (npr. Zgornja Draga), ili kvadratičan, ravno završen prezbiterij (Rodež, Loka, Ribičje i dr.), a iznad brodova u pravilu ravan strop. Posebnu skupinu, zanimljivu u umjetničko-geografskom pogledu, čine crkve s »istočnim« ili »korskim« zvonicima (Vuzenica, Dravograd, Šmartno na Pohorju i dr.), koje upravo u Sloveniji dosižu krajnju jugoist. granicu svoje rasprostranjenosti u Evropi. Nasuprot ovim crkvama, kojima je domovina na evr. sjeveru, stoji tip crkava s ucrtanim prezbiterijem (Zanigrad), koji se iz Istre širi preko Vipavske doline prema sjeveru u dolinu Soče. Potpuno je osamljen spomenik trobrodna crkva u Hrastovlju, s bačvastim svodovima u sva tri broda; širi srednji brod završava se izbočenom polukružnom, izvana poligonalnom apsidom, a dvije pobočne apside izvedene su kao zidna polukružna udubljenja; to upućuje na ranosrednjovj. građevne tradicije, koje Istru preko Dalmacije povezuju s Bliskim Istokom. — Isto je tako, čak u širem evr. prostoru osamljen objekt crkva na Gradu kod Slovenjgradeca iz sredine XIII <em>st.</em>: ima oblik velike kvadratične dvorane s križno-rebrastim svodovima, koji se usred prostora oslanjaju na jedan jedini centralni monolitni stup. — Kao pomoćni kultni objekti nastaju kosturnice (karneri), postavljeni na grobljima u obliku jednokatnih okruglih zdanja s kapelom u gornjem prostoru i s mjestom za pohranu kostiju iz prekopanih grobova u prizemlju (Gorenji Mokronog, Libeliče, Jarenina). Od ostalih centralnih romaničkih građevina rotunda u Spodnjoj Muti ima obilježja arhitekture alpskog područja, rotunda u Selu u Prekmurju upućuje na Panoniju, a koperski baptisterij varijanta je mnogih tal. primjera. — Profana arhitektura je, u usporedbi sa sakralnom, znatno slabije zastupana i pokazuje manje raznolikosti. Značajniji su jedino gradovi (burgovi) čiji su osnovni oblici grad u obliku kule (Škofja Loka, Pišece, Čretež, Klevevž) i tip grada kod kojega je u zatvoreno dvorište uključena stambena zgrada (Prem, Lož, Hmeljnik). Bogatiju shemu pokazuju ruševine grada Planina iznad Sevnice s nizom romaničkih prozora u palasu, dok ostatak prvobitnoga grada iz XII <em>st.</em> u Cmureku ima portal ukrašen pleternom ornamentikom u timpanu. U svemu je utvrđeno i istraženo oko 20 spomenika romaničke arhitekture, od kojih su mnogi sačuvani samo fragmentarno. U umjetničkom pogledu oni su općenito skromni (osim spomenutih primjera), ali su utoliko zanimljiviji s obzirom na njihov broj i rasprostranjenost, jer otvaraju značajnu problematiku u kompleksu umjetničke geografije.<br /> <strong>Skulptura. </strong>U odnosu na arhitekturu, romanička plastika je znatno slabije zastupana. Najčešće se javlja u obliku plastike vezane uz arhitekturu (Stična, Kamnik — Mali Grad, Cmurek, Piran — minoritska crkva, Laško, Velika Nedelja, Slovenjgradec, Žička kartuzija sa Špitaličem, Domanjševci, Kostanjevica na Krki). Od primjera slobodne plastike sačuvana su dva metalna raspela, jedno iz Lokve kod Divače, vjerojatno provenijencije iz Limogesa, a drugo, koje se nalazi u ljubljanskom Narodnom muzeju, upućuje na ugarsko podrijetlo. U ljubljanskoj Narodnoj galeriji nalazi se i drveno raspelo iz okolice Cerknice. Najznačajniji je primjer slobodne romaničke plastike kip sjedeće Bogorodice s djetetom u Velesovom kod Kranja iz poč. XIII <em>st.,</em> vjerojatno rad nekog evropski orijentiranoga kipara iz kruga bliskog Benedettu Antelamiju.<br /> <strong>Slikarstvo. </strong>Slikarski spomenici još su skromniji. Osim fragmenata u krugove ukomponiranih grbova na zidovima klaustra hodnika u Stični iz XII <em>st.,</em> kasnoromaničkom razdoblju pripadaju jedino još djelomično otkrivene freske na stijenama zap. empore prepozitske crkve u Ptuju (oko 1240); fragmenti zidnih slika otprilike iz istoga vremena u Koštanjevici na Krki i u Gradu kod Slovenjgradeca jedva su vrijedni spomena.<br /> LIT.: <em>M.</em> <em>Kos</em> i <em>F. Stelè,</em> Srednjeveški rokopisi v Sloveniji, Ljubljana 1931. — <em>F. Stelè,</em> MAS, I, Ljubljana 1935. — <em>E. Cevc,</em> Romanski Marijin kip v Velesovem, ZUZ, 1951. — <em>J. Gregorič,</em> Srednjeveška cerkvena arhitektura v Sloveniji do leta 1430, ibid., 1951. — <em>I. Komelj,</em> Srednjeveška grajska arhitektura na Dolenjskem, ibid., 1951. — <em>F. Stelè,</em> Vorromanisches aus Slowenien, Beiträge zur älteren europäischen Kulturgeschichte, Klagenfurt 1952, 1. — <em>M. Zadnikar, </em>Ptujska mestna župna cerkev v romanski dobi, Ptujski zbornik 1893—1953, Ptuj 1953. — <em>Isti,</em> Umetnost v Kostanjevici, Kostanjevica na Krki ob sedemsto letnici, Kostanjevica 1953. — <em>E. Cevc,</em> Nova umetnostnozgodovinska odkritja v Ptuju, Zgodovinski časopis, 1953. — <em>M. Zadnikar,</em> Romanska arhitektura v Prekmurju, Kronika, 1954. — <em>Isti,</em> Portal s pleteninasto ornamentiko na cmureškem gradu, ZUZ, 1955. — <em>Isti,</em> Romanski vzhodni zvoniki na Slovenskem, ibid., 1955. — <em>Isti,</em> Srednjeveška arhitektura na Gradu pri Slovenjgradcu v luči zgodovine in novih odkritij, Kronika, 1956. — <em>Isti,</em> Romanska Stična, Razprave IV/5 razreda za zgodovinske in družbene vede SAZU, I957. — <em>Isti, </em>»Iring« in romanska arhitektura v Poljčanah, ZUZ, 1957. — <em>Isti,</em> Romanska arhitektura na Slovenskem, 1959. — <em>Isti,</em> L’arhitecture romane en Slovénie, Cahiers de Civilisation mediévale (Poitiers), II, 1959. — <em>Isti,</em> Hrastovlje, 1959. — <em>Isti,</em> Problem »laške skupine« v naši poznoromanski arhitekturi, ZUZ, 1959. — <em>Isti,</em> Kripta v Hočah pri Mariboru, Varstvo spomenikov, 1960. — <em>Isti,</em> Die romanische Baukunst in Slowenien und ihre kunstgeographische Stellung, Südost-Forschungen (München), XX, 1961. — <em>E. Cevc,</em> Srednjeveška plastika na Slovenskem, Ljubljana 1963.<tab>M. Zr.<tab><br /> BOSNA I HERCEGOVINA<br /> Spomenici romaničkoga stila većim su dijelom razoreni još u toku Srednjega vijeka. Tatarska najezda 1242 i bogumilsko odbacivanje crkava kao kultnih građevina, prouzrokovali su mnoga rušenja koja se spominju u više dokumenata XIV <em>st.</em> Zgrade su većinom bile drvene; još su u XIV <em>st.</em> rijetke profane građevine od kamena. U ovim se krajevima zadržavaju sve do XV <em>st.</em> Među bolje sačuvane spomenike ubrajaju se stariji dijelovi crkve sv. Marije u Jajcu, građeni u XII ili XIII <em>st.</em> Prvobitna građevina razorena je najkasnije u XIV <em>st.,</em> a poč. XV <em>st.</em> obnovljena je kao gotička franjevačka crkva. Od stare crkve sačuvan je prizemni dio zap. pročelja sa portalom koji je ukrašen plastikom u obliku tordiranog užeta, a od inventara crkve fragment skulpture lavljeg bastarda koji je služio kao osnova stupa i dio manjeg stupa sa kapitelom. Crkva sv. Petra u Dživaru kod Trebinja (XI—XII <em>st.</em>) ima tri iznutra polukružne a izvana trapezaste apside. — Prema temeljima, pretpostavlja se da je bila građena u romaničkom stilu crkva u Biskupu, pa u Bijeloj kod Konjica, u Lisičićima i Vrutcima kod Sarajeva. Nije pobliže poznata nesumnjivo romanička crkva bana Kulina iz 1194 u Muhašinovićima kod Visokog.<br /> Od ukrašenih arhitektonskih detalja značajniji su kapitel iz Sarajeva (XI—XII <em>st</em>.) i dijelovi ciborija iz crkve u Rogačićima kod Blažuja (XII—XIII <em>st</em>.). Od predmeta umjetničkog obrta vrijedan je bronzani korpus raspela iz Mujdžića kod Jajca (XII—XIII <em>st.</em>). Oltar u donjoj kapeli u katakombama u Jajcu rađen je u romaničkim oblicima, vjerojatno tek u poč. XV <em>st.</em> Na izgled romaničke galerije na tornju Sv. Luke u Jajcu izvedene su oko 1460.<br /> Zakašnjele romaničke oblike pokazuju i neki ukrasi na stećcima, osobito arkade u kompozicijama sa ukrašenim frizovima. Brojni simbolički prikazi na stećcima vode vjerojatno porijeklo iz romanike.<br /> LIT.: <em>Ć.</em> <em>Truhelka,</em> Katakombe u Jajcu, GZMBiH, 1892. — <em>S</em>. <em>Delić, </em>Petrov manastir kod Trebinja, ibid., 1912 i 1913. — <em>D. Sergejevski,</em> Arheološki nalazi u Sarajevu i okolici, ibid., 1947, str. 43—45. — <em>I. Čremošnik,</em> Izvještaj о iskopinama u Rogačićima kod Blažuja, ibid., 1953. — <em>Ista,</em> Izvještaj о iskopavanjima na Crkvini u Lisičićima kod Konjica, ibid., 1954. — <em>M. Vego,</em> Nadgrobni spomenici porodice Sankovića u selu Biskupu kod Konjica (nastavak), ibid., 1957, str. 130—31. — <em>Đ. Basler,</em> Klesarski majstori i radionice u srednjovjekovnom Jajcu, Zbornik Krajiških muzeja, I (Banja Luka), 1962, str. 98—109.<tab>Đ. Br.<tab><br /> MAKEDONIJA<br /> Najnovija istraživanja utvrdila su da uticaj romanike u Makedoniji nije prodro — kako se ranije držalo — u arhitektonsku koncepciju crkava i u shvatanja živopisa, koji su ostali sasvim u duhu vizant. umetnosti. Sa sigurnošću je utvrđen evidentni uticaj romanike na dekorativnu plastiku izvesnog broja maked. crkava, osobito u sev. oblastima. Takav uticaj, uz pretpostavku о primorskoj provenijenciji, konstatiran je na kapitelima i rozeti Sv. Atanasija u Lešku; na kapitelu Sv. Nikole u Ljubotenu; na detaljima prozora i oltarnih kapitela u Sv. Đorđu u Starom Nagoričanu; kod oltarnih kapitela i nadvratnika Sv. Dimitrija u Markovom manastiru i na kapitelu bifore apsidalnog prozora u Sv. Arhanđelima u Lesnovu.<tab>K. Pet.<tab><br /> CRNA GORA<br /> <strong>Arhitektura.</strong> U arhitekturi na teritoriji Crne Gore verovatno se već u prvoj pol. XII <em>v.</em> pojavljuju novine koje se mogu smatrati za obeležja romanike; građenje nove katedrale sv. Trifuna u Kotoru, koja je osvećena 1116, trajalo je svakako duži niz godina. Na ovoj građevini romanički su tehnika zidanja, arhitektonska dekoracija, razmere, koncepcija plana i gornja konstrukcija. Trobrodna zgrada, sa tri apside na ist. i dva zvonika i galerijom na zap. strani, zasvedena, sa kupolom (porušena prilikom obnove) iznad srednjeg broda, crkva sv. Trifuna građena je uglavnom pod uticajem apulijskih katedrala, mada se za pojedinosti, kao što su npr. teški rebrasti svodovi, nalaze analogije na severnoital. području. Najstarija među velikim katedralama na našoj obali, ona je ostala najveći i najreprezentativniji romanički spomenik u Crnoj Gori. — Približno u isto vreme nastala je benediktinska crkva sv. Arhanđela Mihaila na Prevlaci u Boki Kotorskoj; to je bila takođe trobrodna građevina, sa drvenim krovištem, zidana u dobroj tehnici. Barska katedrala sv. Đorđa, sličnog arhitektonskog rešenja, podignuta je po svoj prilici krajem XII <em>v.</em> Na gradskim i prigradskim područjima u XII i XIII <em>v.</em> nastaje niz drugih, manjih, monaških i samostanskih crkava, koje su mahom rađene u dobroj romaničkoj tehnici. Na području Bara očuvalo se nekoliko ovakvih crkvica, građenih po tipu na mediteranskom području šire rasprostranjene jednobrodne zasvedene građevine sa bočnim i poprečnim lukovima. Rustičnije su građene male romaničke crkve koje su se očuvale na teritoriji Svača. Od brojnih crkava za koje se po izvorima zna da su postojale na području Kotora očuvalo se nekoliko. Značajnije su Sv. Luka i Sv. Marija (Collegiata) u Kotoru, građene po shemi jednobrodne crkve sa kupolom vizant. porekla. U pojedinostima obrade na crkvama ovog vremena u Crnoj Gori ima dosta elemenata apulijske romanike. Iz kasnijeg vremena romanike očuvalo se veoma malo. Jedan od retkih spomenika je Sv. Pavle u Kotoru iz 1263, jednobrodna građevina zasvedena krstastim svodovima. U poslednjim decenijama XIII <em>v.</em> graditeljstvo u ovim oblastima doživljuje snažan polet: gradi se više redovničkih propovedničkih crkava, koji su srodne cistercitskom tipu, obnavljaju ili iznova podižu katedrale u nekoliko gradova, nastaju i druge značajnije građevine. U arhitekturi se tada pojavljuju elementi gotike, te nastaje prelazni romaničko-gotički stil. Koncepcije prostora i površina ostale su romaničke; gotika donosi nove vrste konstrukcije i nove oblike otvora i detalja. Elementi dva stila prepliću se dosta dugo. Romanička tradicija traje još kroz ceo XIV <em>v. </em>U gradovima se u ovo vreme drvene kuće sve više zamenjuju kamenim, a podižu se i druge civilne i vojne građevine. Do danas su se očuvali samo delovi ovih zgrada u Baru, Ulcinju i Kotoru. Veći gradovi, naročito Kotor i Bar, bili su značajni graditeljski centri, iz kojih majstori odlaze na rad u unutrašnjost zemlje.<br /> <strong>Skulptura</strong>. Romanička plastika se pojavljuje u vezi sa arhitekturom, te se približno na isti način u njoj određuje razvitak stila. Broj očuvanih spomenika je srazmerno mali, pa i oni su većinom fragmenti arhitektonske plastike: kapiteli ili delovi kamenih greda koje su uokvirivale vrata i prozore. Najviše ih se očuvalo u Kotoru i Baru. Figuralne predstave su retke: u Kotoru su se očuvale dve figure u kamenu iz ranijeg perioda, rađene prilično shematično. Kapiteli iz ranijeg perioda uglavnom su ukrašeni suvim, stilizovanim listom. Ovaj motiv se zadržava, ali se list postepeno oslobađa stilizacije, postajući življi i realističniji. Kasnije nastaju i kapiteli sa maskama. Na retkim očuvanim ostacima skulptovanih kamenih greda pojavljuje se motiv stilizovane palmete i lozice ili vreže, u koje su upletene biljne i životinjske predstave. Po motivima i načinu rada ova plastika slična je plastici apulijskih spomenika, raške škole i dubrovačkog područja. U XIV <em>v.</em> pojavljuju se gotički uticaji, te i u kamenoj plastici nastaje prelazni romaničko-gotički stil. Po volumenu i proporcijama ona je ostala romanička, a u obradi postaje bliža prirodnim uzorima. Prelaznom stilu pripada najveća očuvana celina kamene plastike u Crnoj Gori, kotorski ciborijum, a majstor iz Bara, Mihoje Brajkov, autor je plastike franjevačkog klaustra u Dubrovniku.<br /> LIT.: <em>M. M. Vasić,</em> Arhitektura i skulptura u Dalmaciji od početka IX do početka XV veka, Beograd 1922. — <em>J. Stojanović,</em> О srednjevekovnoj skulpturi na Crnogorskom primorju, IG, 1951, 3—4. — <em>Ista,</em> О srednjevekovnoj skulpturi u Boki Kotorskoj, Spomenik SAN, CIII, 1953. — <em>C. Fisković,</em> О umjetničkim spomenicima grada Kotora, ibid., CIII, 1953. — <em>V. Korać,</em> О monumentalnoj arhitekturi srednjevekovnog Kotora, ibid., CV, 1956. — <em>J. Maksimović,</em> Kotorski ciborij iz XIV veka i kamena plastika susednih oblasti, Posebna izdanja SAN, CCCXLV, 1961. — <em>Đ. Bošković,</em> Stari Bar, Beograd 1962.<tab>V. Koć.<tab><br /> <em>VIDI PRILOG</em>",4,romanika.pdf,
SAVEZ SOVJETSKIH SOCIJALISTIČKIH REPUBLIKA,168,"<strong>SAVEZ SOVJETSKIH SOCIJALISTIČKIH REPUBLIKA </strong>zahvata teritoriju ist. Evrope, sev. i srednje Azije.<br /> Najstarije naseobine na teritoriji SSSR otkrivene su u Jermeniji (Satani-Dar, kultura chelléen). Grobovi neandertalaca nađeni su u pećinskim naseljima oko Krima (Kaik-koga) i u srednjoj Aziji (Tešik-Taš). Iz epohe mezolita (← XIII do ← V milenij), u šumovitim krajevima, pronađena su na obalama reka tipična manja boravišta za lovce (Kunda, Estonska SSR). Kretanje pojedinih rodova i plemena iz juž. oblasti Urala u predele zap. Sibira može se pratiti u neolitu (← V do ← II milenij), kao i raseljavanje od Oke ka severu Evrope mogućih predaka finsko-ugarskih plemena. Najznačajnija kultura bronzanog i željeznog doba jeste kultura Skita. Nastanjeni u oblasti donjeg Dnjepra (Neapolj skitski), bili su u bliskom dodiru sa grč. kulturom crnomorskih kolonija. U ← IX <em>v.</em> u oblasti jezera Van formirana je robovlasnička država Urartu, dok su na teritoriji srednje Azije najpoznatije države Horezm, Baktrija i Sogd. Krajem ← I <em>v.</em> počelo je formiranje jermenskih, gruzijskih i drugih narodnosti. Prvi pisani podaci о istočnoslov. plemenima, naseljenim u oblasti Oke, Volge, Desne i Dnjepra, potiču iz I <em>v.</em> Opasnosti od mnogih neprijatelja prinudile su slov. plemena na ujedinjavanje, pa već u IX <em>v.</em> postoje tri centra ist. Slovena: Slavija, Kujavija i Artanija.<br /> Formiranju drevne rus. države doprinela je, takođe, pojava klasnog društva. God. 882 novgorodski knez Oleg zavladao je Kijevom i učinio ga prestonicom. On je odmah ujedinio Poljane i Slovene, a u X <em>v.</em> nastavio potčinjavanjem Drevljana, Severjana, Tiveraca i dr. Razvijaju se feudalni odnosi, a gradovi kao Kijev, Novgorod, Pskov, Polock, Smolensk i dr. postaju značajni trgovačko-zanatski centri. Uprkos borbi sa Vizantijom i Pečenezima, pojedini rus. knezovi vrše nova osvajanja. Pod Vladimirom Svjatoslavičem prihvaćeno je 988—89 hrišćanstvo; to je dovelo do čvršćeg ujedinjavanja i ubrzanog razvoja pismenosti, živopisa i graditeljstva. U okviru stare rus. države formirale su se tri narodnosti: ruska ukrajinska i beloruska.<br /> U Zakavkazju se između IX i XII <em>v.</em> obrazovalo Gruzijsko carstvo sa centrom Tbilisijem. U istom periodu postoje kroz duže ili kraće vreme Kilikijsko carstvo Jermenija, Azerbajdžan, zatim u srednjoj Aziji država Samanida, sa prestonicom u Buhari.<br /> Posle smrti Mstislava Vladimiroviča (1132) raspala se država kijevskih kneževa. Period XII—XV <em>v.</em> karakteriše razdrobljenost na velike feudalne jedinice. Uzdižu se novi gradovi kao trgovački, politički i kulturni centri: Pskov, Vladimir i Moskva, a naročito Novgorod koji je bio član saveza Hansa. Početkom XIII <em>v.</em> rus. zemlje teško je opustošila najezda Tatara koji su osvojili 1240 i sam Kijev. Novgorodsko-pskovska država uspela je da očuva nezavisnost i pred novim neprijateljem sa zapada — Teutoncima, koje je Aleksandar Nevski razbio 1242. Tek u prvoj pol. XIV <em>v.</em> moskovski knez Ivan Danilovič (1325—40) oslobađa se tatarskog jarma i otada započinje ujedinjavanje rus. zemalja oko Moskve. Preuzevši nešto kasnije od Carigrada ulogu centra pravoslavlja, Moskva doživljava nagao uspon. Pojavom Tamerlana (1370—1405) nastaje novo carstvo visoke srednjoazij. kulture, koju karakterišu sačuvani spomenici u Samarkandu (džamije, dvorci, mauzolej, medresa i opservatorij).<br /> U XVI <em>v.</em> rus. zemlje nastavljaju ujedinjavanje pod vodstvom Moskve. Ivan IV Grozni (1547—84) proglasio se za cara, a 1589 Rusija izdvaja svoju patrijaršiju. Period od XVII do prve pol. XIX <em>v,</em> obeležen je snažnim usponom koji započinje vladavinom Petra Velikog (1682—1725). On preduzima energične mere za unapređenje kulture, umetnosti, privrede i vojne sile. Njegove veze sa Zapadom okreću definitivno Rusiju Evropi; to se simbolično manifestuje u izgradnji Petrograda. Jelisaveta i naročito Katarina II (1762—96) nastavljaju delo Petra Velikog. Posle poraza Napoleona 1812, Rusija postaje jednom od prvih evr. sila, no u svom unutrašnjem uređenju ona trpi od zaostalih odnosa. U državi carskog samovlašća, narodne mase živele su u teškoj bedi i potlačenosti. Ceo XIX <em>v.</em> protiče u znaku borbe za širenje naprednih ideja, pri čemu se naročito zalažu književnici i revolucionarni pisci. Obrazovanju naroda posvećuju svoju delatnost i umetnici okupljeni u grupi »Peredvižnjiki«. Najznačajnija je ličnost epohe V. I. Lenjin (1870—1924). Za vreme Prvog svetskog rata, Oktobarska revolucija pod vodstvom boljševika likvidirala je vlast buržoazije (7. XI 1917). Formirana je Sovjetska republika, kao višenacionalna socijalistička država. Na I Svesaveznom kongresu sovjeta 1922 prihvaćen je naziv Savez Sovjetskih Socijalističkih Republika (SSSR). Drugi svetski rat naneo je sovjetskim zemljama teška razaranja. Posle pobede nad fašizmom, SSSR se brzo oporavio i danas je u razdoblju svestranog razvitka.<br /> PREISTORIJA I RANA ISTORIJA. U donjem paleolitu karakteristična je kultura acheuléen naseljâ otkrivenih u Jermeniji. Abhaziji, Ukrajini, na Krimu i u Turkmeniji. Prve pojave umetnosti idu u kasniji paleolit; to su crteži u boji i skulptura u kosti. U blizini Irkutska, u naseljima Kostjenki, Gagarino, Malta i Buret, pronađene su ženske statue koje ubedljivo svedoče о matrijarhalnom uređenju. Do 1954 pronađeno je oko 300 prebivališta oko reke Dona. Slične naseobine otkrivene su i u Gruziji, Turkmeniji i Tadžagistanu. Epoha neolita odlikuje se usavršavanjem oruđa, njegovim bušenjem i glačanjem, pri čemu je gotovo svaki predmet ornamentisan. Naseljavanjem današnje Volgogradske oblasti izdvojene su u basenima Oke i Kljazme plemenske teritorije koje odgovaraju pojedinim kulturama: belevskoj, ljalovskoj, rjazanskoj, volosovskoj i balahnijskoj. Tragovi kulture ovih plemena (keramika sa raznovrsnim crtežom) vode ka severu, sve do Belog mora. U neolitskoj kulturi Urala i dela Sibira brojni su nalazi oružja kako u muškim tako i u ženskim grobovima, kao i tragovi pojava neolita. Crteži na kamenu prikazuju scene iz lova ili pojedine životinje, ali su shematskog karaktera, dok su kamene figure (riba iz Sibira) i koštane figure često date veoma naturalistički. Na jugu je karakteristična za ovu epohu kultura Anau u juž. Turkmeniji, sa svojom keramikom složenih šara. — Najstarija kultura bronze u oblasti juž. Sibira i Altaja bila je afanasjevska, a između Jeniseja i Urala andronovska. Visoko razvijena karasukska kultura u oblasti visoravni Altaja znatno je primila od kulture sev. Kine. Vezana za raseljavanje sa severa prema Volgi, javlja se fatjanovska kultura, poznata po nadgrobnim spomenicima. Prebivališta vođa u nekim rejonima Zakavkazja postaju kamena utvrđenja. Brojni predmeti od zlata i srebra nađeni su u bogatim pogrebnim humkama (tumuli, kurgani), kao što je Majkopska na sev. Kavkazu ili u Trialeti(Gruzija). Kuće sa više soba, građene od opeke i dekorisane šarama, karakterišu patrijarhalno uređenje, blisko robovlasničkom, u juž. Turkmeniji. Obrada metala i keramike ovde već postoje kao zanati. — Kultura Skita, plemena nastanjenog u oblasti donjeg Dnjepra, bogatoj gvozdenom rudom, najbolje predstavlja epohu željeza. Sačuvani su tragovi mnogih gradova opasanih kamenom ogradom (Kamenski grad), kao i humke — grobni spomenici skitskih vođa iz ←IV do ← III <em>v.</em> (Kulj Oba, Soloha). Iskopavanja su otkrila i Neapolj skitski, glav. centar ove značajne kulture koja je posredstvom susednih crnomorskih kolonija imala kontakt sa grč. kulturom. Gotovo na istom stupnju nalazi se kultura Sarmata. Grupa humaka Njekrasovske naseobine ili Paškovski spomenici u Krasnodarskoj oblasti ravni su po svom bogatstvu Novočerkaskoj humci skitske vladarke. Sa epohom Skita vremenski se poklapa tagarska kultura na Jeniseju, sa velikim humkama plemenskih vođa, a zatim taštikska, poznata po gipsanim posmrtnim maskama. U šumskim predelima severnog evr. dela javljaju se istor. poznata plemena diakovske kulture — Meri, Muroni i Vesi. U oblasti Dnjepra i Dnjestra razvila se kultura zemljoradničkih plemena, preteča ist. Slovena, koji su sahranjivali mrtve bez humaka. U turskom delu Jermenije značajna je bogata kultura države Urartu, sa svojom obradom metala, klinastim pismom, merama i cifarskim sistemom. — U epohi varvara, ist. od Dnjepra žive od IV do VI <em>v.</em> Anti koji su imali razvijene zanate, naročito za izradu predmeta i ukrasa od gvožđa, bronze i dragocenih metala. Najezde Gota, zatim Huna i Avara ostavile su za sobom tragove koji idu sve do IV <em>v.</em><br /> KAVKAZ, POVOLŽJE, SREDNJA AZIJA, PRIBALTIK. U bliskim odnosima sa kulturom drevne Rusije razvija se srednjov. kultura i umetnost naroda Kavkaza, Povoložja, srednje Azije i Pribaltika. Među značajne spomenike arhitekture idu u Gruziji hramovi Džvari i Cromi iz VI—VII <em>v.,</em> a u Jermeniji Zvartnoc i Ripsime. U periodu od X do XV <em>v.</em> u Gruziji, Jermeniji i Azerbajdžanu dostižu visok umetnički nivo zidne slike, iluminacije i proizvodi primenjenih umetnosti. Od arhitekture ističu se u Gruziji katedrale u Mcheti i Kutaisiju, u Jermeniji građevine u Ani, a u Baku (Azerbajdžan) mauzolej Momine-hatun i Šrvanšahov dvorac. U srednjoj Aziji značajna su otkrića živopisa i skulpture iz VII—VIII <em>v.</em> u Varahši, Pendžikentu i dr. Narodi koji su nastanjivali ovu oblast u vremenu između X i XVII <em>v.</em> ostavili su mnogobrojne dokaze visoke umetnosti u izradi predmeta od metala, keramike, ćilimarstva i posebno iluminacije. Za istoriju umetnosti najznačajniji su spomenici arhitekture; monumentalnošću i bogatim ornamentalnim ukrasom ističu se mauzolej Ismaila Samani u Buhari, Tjurabek-hanim u Urgenču, te spomenici Samarkanda: mauzolej Gur-Emir, mauzolej iz kompleksa Šahi-Zinda, džamija Bibi-hanim, ansambl trga Registan i dr.<br /> Umetnost Pribaltika karakterišu prvenstveno arhitektonski spomenici XIII—XVI <em>v</em>., u kojima su lokalne tradicije, spojene sa uticajima Zapada, dale svojevrsnu varijantu gotike, a kasnije baroka.<br /> Generalna uprava za arheol. iskopavanja poverena je Akademiji nauka SSSR koja koordinira rad akademija različitih republika.<br /> <strong>Arhitektura.</strong> U oblikovanju vlastitog stila u arhitekturi, Rusija je tokom svoje istorije bila podvrgnuta raznim spoljašnjim uticajima. Međutim, bez obzira da li je te uticaje primala sa Istoka ili Zapada, ona je pri tom vršila vlastiti izbor, modifikujući svesno ili nesvesno pozajmljene elemente. Na taj način stvarala je svojstven stil u kom su do izražaja dolazila lokalna obeležja. Na razvoj arhitekture uticale su pre svega nepregledne šume; poseban i tipičan oblik drvenih zgrada zavisio je od toga materijala, sa njegovim karakterističnim odlikama i manama. Zato carske palate, boljarske zgrade i crkve nisu mogle dostići dimenzije zapadnoevr. zamkova i katedrala. Odlike rus. arhitekture najčešće su bile izražene bogatstvom dekoracije i živopisnošću zidova te vertikalnim produžecima. Spajanje lokalne tradicije sa nasledstvom, koje su Grčka i Rimsko Carstvo ostavili preko Vizantije, omogućilo je formiranje mnogostranog izraza, od čisto funkcionalnog pa do fantazije na crkvi sv. Vasilija u Moskvi ili kod mnogokupolnih crkava u Kizbi. Kod zidane arhitekture, veza opeke i maltera, odnosno maltera i bojenih crepova, korišćena je kao dekorativni efekat: brojni primerci opeke, bojenih crepova ili pločica od fajansa ispunjavaju značajno poglavlje moskovske epohe XVII <em>v.</em> Kamen je najčešće upotrebljavan kao dekorativni element. On će tek posle XVIII <em>v</em>., odnosno po pripajanju kamenom bogatih sibirskih oblasti, Finske i Ukrajine, početi da se koristi za samo građenje. Raznobojni mramor, granit, malahit, porfir i dr. upotrebljavani su sa velikim efektom kod konstrukcija i unutrašnjih dekoracija velikih katedrala i palata. — Prava istorija rus. arhitekture i umetnosti uopšte započinje pokrštavanjem krajem X <em>v.</em> Pri tom su se centri umetničke delatnosti kretali uporedo sa premeštanjem političkih centara od Kijeva, preko Novgoroda i Vladimir-Suzdalja, do Moskve, Petrograda i natrag do Moskve. Prema osnovnim karakteristikama može se rus. arhitektura pratiti kroz četiri glavna perioda: visantijski, nacionalni ili moskovski, evropski ili petrogradski i sovjetski.<br /> <em>Vizantijski period</em> započinje prihvatanjem hrišćanstva 988 i traje do početka XVI <em>v.</em> Karakteriše ga snažan uticaj vizant. crkve, čiji duh prodire posredstvom vizant. misionara, graditelja i drugih umetnika. Za osnovu se redovno uzima upisani krst u pravougaoniku, sa centralnom kupolom i apsidalnim kupolama i polukupolama. Broj i razmeštaj kupola ostaje za duže vreme glavni motiv rus. arhitekture. Vizant. uzori se naročito koriste kod spoljašnje dekoracije. Jedina građevina u Kijevu čiji je stil, uglavnom u unutrašnjosti, zadržao ponešto od originalnog oblika iz ovog perioda jeste saborna crkva sv. Sofije (1037). Centralni deo je imao oblik grč. krsta, a srednji brod i 4 bočna broda završavali su se polukružnim apsidama. Njenih 13 kupola simbolizovalo je Hrista i 12 apostola. Krajem XVII <em>v.,</em> u vreme kad je vladao barokni stil Ukrajine — nazvan kozački — crkva je rekonstruisana i proširena. Kasnije je dobila dodatke na bočnim galerijama, nov zvonik i više baroknih kupola; prvobitni izgled iz XI <em>v. </em>zadržali su samo centralni deo unutrašnjosti i 5 apsida. Od drugih kijevskih spomenika značajni su Desjatimaja (989—90) i crkva Preobraženja u manastiru Pećinama (1073—78); kod njih se pored vizant. tradicije mogu konstatovati izvesni uticaji iz Bugarske, Gruzije i Armenije. — Mnogo više i duže održale su se originalne forme građevina u Novgorodu, gde su se razvijale osnove buduće rus. arhitekture. Najstarija, saborna crkva sv. Sofije (1045—52), podignuta je na mestu istoimene 13-kupolne crkve u drvetu. Mada je po svojoj osnovi sledila Sv. Sofiju u Kijevu, uočljiva su znatna odstupanja od vizant. uzora; na dvostruki broj bočnih brodova dolaze samo tri apside, a spolja se još više razlikuje od svog juž. prototipa. U vertikalnosti njenih zidova, strogosti glatkih i neukrašenih potpornih stubova, u malim i uskim prozorima, kao i silueti njenih 5 kupola sa šatorskim završecima, može se konstatovati pojava originalnih rus. elemenata. Na kasnijim crkvama iz XII <em>v.</em> još jasnije može da se prati ova tendencija odvajanja i izmena u odnosu na vizant. arhitekturu; te su izmene bile uslovljene oštrom klimom sa teškim snežnim pokrivačima. Prozori su se postepeno sužavali, krovovi su postajali stepenastiji, a kupole su poprimile izgled lukovice, što se u raznim varijantama može smatrati najznačajnijom odlikom rus. arhitekture. Svoju prethodnicu, Sv. Sofiju, sledile su samo u osnovnoj tendenciji ka jednostavnosti i vertikalnosti. Uglavnom su bile četvrtaste u formi i skromne u dekoraciji. Crkve u Pskovu bile su slične crkvama u Novgorodu, naročito po svojim krovovima, kupolama i dekorativnim elementima. No, ove relativno uske i zdepaste građevine sa plitkim apsidama nisu mogle u sebe da prime stubove na kojima počivaju kupole. Da bi rešili ovaj problem, pskovski graditelji upotrebili su sistem potpornih lukova i tzv. kokošnik (v.), koji će postati omiljeni strukturalni i dekorativni element. Pskov je originalnom razvoju doprineo takođe svojim crkvenim tremovima, spoljašnjim zidnim galerijama i zvonolikim tornjevima. Kijevsko-vizant. tradicije nastavljene su u svom osnovnom izgledu na građevinama Vladimira i Suzdalja. Međutim, stara shema dobila je novo tumačenje, koje će na crkvama XII i XIII <em>v.</em> dovesti do daljih modifikacija ranovizant. stila. Stvaralačko spajanje vizant., romaničkih i kavkaskih uticaja uočava se na poznatim spomenicima Vladimira: crkvi Uspenja (1158—89), koja je poslužila kao uzor za istoimenu crkvu u Kremlju; crkvi Posredovanja, jednoj od najlepših građevina iz vremena velikih kneževa; najzad, na sabornoj crkvi sv. Dimitrija (1194—97). Što se tiče Suzdalja, tu je od Vizantije prihvaćen osnovni oblik četvorougaone osnove sa polukružnim apsidama, a takođe i četiri stuba na kojima počiva kupola sa svojim oblim završetkom. Razlika se pojavila u građevinskom materijalu: umesto cigle koristi se tesani kamen, a to se manifestovalo рrе svega u spoljašnjoj dekoraciji. Umesto polihromije opeke i maltera, karakteristične za vizant. arhitekturu Kijeva, pojavljuju se ukrasi sa karakterom klesanog ornamenta, što bi se moglo pripisati uticaju Kavkaza. S druge strane duboko uvučeni portali i prozori podsećaju na romaničke odjeke. Međutim, raspored i rešenje oblika nesumnjivo su ruski. Ovo ukrštanje uticaja postaje važan faktor koji će dovesti do novina u arhitekturi Moskve XV <em>v.</em><br /> <em>Nacionalni period</em> započinje padom Carigrada (1453) sa nemoćne Vizantije čiji uticaj naglo opada, centar pravoslavlja pomera se na moskovsku Rusiju, a sama Moskva postaje »treći Rim«. U skladu sa svojim novim međunarodnim značenjem, Moskva pretenduje da postane rival drugim svetskim centrima kulture i pre svega pristupa ponovnoj izgradnji Kremlja (v.), kao i obnovi dveju značajnih crkava. U tu svrhu pozivaju se graditelji iz Italije, koji, u vremenu između 1475 i 1510, unose u rus. arhitekturu elemente ital. renesanse. Taj je njihov prilog manje vidljiv na crkvi Uspenja, a većma na crkvi Arhangela Mihajla, gde je graditelj pri spoljašnjem ukrašavanju uspešno uneo ital. dekorativne motive. Time ova crkva označuje početak novog umetničkog oblika. Pskovski arhitekti ostavili su svoj pečat na moskovskoj crkvi Blagovesti (1484—89), primenivši u rešenju krova kokošnik. Po spoljašnosti sličan narodnom rus. obliku zvanom boška, ovaj element nagoveštava tendenciju da zameni vizant. luk sa izduženom siluetom. Na taj način crkvena arhitektura postaje više nacionalna u karakteru i bliža shvatanjima i ukusu naroda; raniji izgled, vezan za vizant. nasleđe, postepeno se gubi. God. 1505 podignut je impozantan zvonik Ivana Velikog; taj monumentalni »stub slave« od belog kamena sa zlatnom kupolom efektno završava kompleks katedralnog skvera u Kremlju i predstavlja konačni izraz jedne epohe.<br /> U XVI <em>v.</em> nastaju značajne izmene u odnosu na vizant. tradiciju. To se pre svega odnosi na prihvatanje drvenog zvonika i krova u obliku šatora a po uzoru na tipove koje su radili drvodelje starije Rusije. To je uticalo i na zidanu arhitekturu, menjajući njene proporcije i ukras, pa i same metode građenja. Crkve dobivaju dinamičnu, spolja izraženu artikulaciju koja im daje, pored ostalog, posebnu rus. karakteristiku. Odstupanja od vizant. arhitekture najsmelije se ispoljavaju na crkvama Uspenja u mestu Kolomenskoe (1532) i sv. Jovana Krstitelja u Djakovu (oko 1532). Međutim, u tom pogledu najdalje su otišli graditelji hrama Vasilija Blaženog na Crvenom trgu u Moskvi (1555—60), koji su sasvim odbacili koncepciju jedinstvenog korpusa. Ponavljajući — kao crkve u Kolomenskom i Djakovu — karakteristično spajanje oblika drvenih crkava sev. Rusije i zidane arhitekture, Vasilije Blaženi izdvaja se kao građevina tipična kako po sadržaju i obliku, tako i po tehnici, dekoraciji i ukupnom utisku.— Osnovni tipovi crkava i njihove strukturalne forme sa više kupola-šatora potpuno su se razvili tokom XVI <em>v.</em> Sledećim vekovima ostalo je samo da te forme dovedu do rafinovanosti i da ulepšaju fasade. Zvonici u obliku šatora s vremenom su se deformisali i od funkcionalnih oblika prešli u puku dekoraciju. Upotrebljavani kao ukrasni elementi i često kombinovani sa kokošnikom, nagomilavani su preko krovova na kalkan i povrh krovnih svodova, kao što je to slučaj sa crkvom Rođenja u ul. Putinki (1649—52) u Moskvi. Kasnije je kokošnik korišćen kao dekorativna pregrada kod zvonika sa osnovom u obliku doboša, a u pojedinim slučajevima i kao parapet iznad korniša. Fasada, ranija stroga i neprekinuta širina zida, postepeno je zamenjena bogatim dekorativnim površinama. Obilno se koristi polihromija bojenih pločica od emalja ili tesanog kamenog ornamenta kombinovanih sa opekom, kao kod grupe crkava u Jaroslavlju.<br /> Uticaji baroka javljaju se krajem XVII <em>v.</em> Crkva Bogorodičinog posredovanja u Filima, na imanju bojara Naryškina, najlepši je primer kako je rus. sredina uspešno transformirala strani uticaj i preobratila ga u izraz nacionalnog stila. Po ovom primeru dobila je ta epoha naziv Naryškinski barok.<br /> <em>Evropski period</em> mnogo je šire obeležen baroknim uticajima sa Zapada, koje su donosili razni stranci, angažovani prvenstveno na izgradnji nove prestonice Petrograda (od 1703). Mnogi istaknuti majstori iz Italije, Francuske, Nemačke i Holandije ostavili su svoj pečat na njegovoj arhitekturi. Ali rus. osećanje forme, razmere, boje i izbora materijala, uz različite umetničke i fizičke okolnosti, uslovili su i jedan nov izraz. Taj je izraz transformisao duh Zapada u široku skalu varijanata, koje su se postepeno razvijale u više regionalnih oblika. Intenzivna aktivnost na polju arhitekture, mada uglavnom koncentrisana na Petrograd i njegovu okolinu, zračila je u sve krajeve Rusije tokom duge vladavine Petra I, Jelisavete i Katarine II.<br /> Nove struje u arhitekturi javljaju se u drugoj pol. XVIII <em>v.</em> Iz Francuske, Italije i Nemačke umesto baroka dopire rokoko i ubrzo zatim klasicizam. Taj novi uticaj, okrenut rafinmanu i smirenosti, praktično se podudara sa osnivanjem Akademije lepih umetnosti 1757. Obeležje epohe jeste postepena pojava i afirmacija rus. graditelja koji rade uz strance ili samostalno. Polet u izgradnji nastavlja se i za vreme Aleksandra I, naročito u godinama posle pobede nad Napoleonom. Barok, rokoko, klasicizam i neoklasicizam zastupljeni su neposredno jedan pored drugog na brojnim građevinama u Petrogradu. Posebnu popularnost dostigao je klasicizam, koji se pojavio još u vreme Katarine II. a za vladavine Aleksandra I dobio ime »aleksandrovski stil«. Ovu rus. varijantu stila empire karakteriše naglašena monumentalnost, integracija volumena i prostora, primena kolorita i skulpturalne dekoracije. U nastojanju da suzbiju eventualni otpor pojedinih strana-a, koji su smatrali da ovakva arhitektura ne odgovara rus. podneblju, vladari su čak propisali i modele kojima su graditelji morali da saobraze svoje projekte (Façades approuvées par Sa Majesté).<br /> Među značajnije petrogradske građevine idu pre svega katedrala Smoljnog manastira (1746—64) i Zimski dvorac (1754—62), koje je u bogatom stilu rus. varijante baroka izgradio <em>Bartolomeo Francesco</em> <em>Rastrelli.</em> Akademija lepih umetnosti (1764—88), koju su projektovali <em>Jean-Baptiste</em> <em>Vallin</em> <em>de</em> <em>la</em> <em>Mothe</em> i <em>Aleksandar F. Kokorinov,</em> predstavlja remek-delo ranog klasicizma. Graditelj Berze (1805), franc. emigrant <em>Thomas</em> <em>de</em> <em>Thomon,</em> kopirao je dorske stubove sa hrama u Paestumu. Kazanska katedrala (1801—11) <em>Andreja N. Voronjihina</em> kombinacija je arhitekture Sv. Petra u Rimu i Panthéona u Parizu. Najveća ličnost epohe, <em>Andrejan D. Zaharov,</em> uspeo je da na zgradi Admiraliteta (1806—23) razbije monotoniju dugačke horizontale, unoseći istake ukrašene kolonadama; na taj je način ostvario objekt stila empire sa jakim rus. akcentom. Velika aktivnost rusifikovanog Italijana <em>Carla Rossija</em> dala je urbanističkoj fizionomiji Petrograda pečat jedinstva. Od niza građevina koje je on podigao treba pomenuti Palatu Mihajla (sada Državni ruski muzej), Teatar Aleksandra, zgrade Sinoda i Senata (1829—34). Zgradu novog Ermitaža (1840—50; v. <em>Ermitaž</em>) projektovao je münchenski neoklasicist <em>Leo</em> <em>v. Klenze.</em><br /> U vreme dok je Petrograd podizao monumentalne zgrade, Moskva je u arhitekturi išla vlastitim putem. Pošto je prestala da bude prestonica, ona je gradila uglavnom manje palate i stambene objekte. Ako je zaostajala za Pettogradom po veličini i nameni građevina, ona ga je nadmašivala po živopisnosti, originalnosti i intimnosti. Značajni primerci stila empire, čiji su strogi oblici ublaženi slobodnijim i slikovitijim tretmanom, jesu zgrade moskovskog Univerziteta (1817—19), delo arhitekta <em>Domenica Gilardija,</em> i Velikog teatra (1821—31), koji je gradio <em>Osip I. Bove (Beauvais).<br /> </em>Sa buđenjem nacionalizma i isticanjem slovenstva, »aleksandrovski« i kasnije »nikolajevski« stil napuštaju se u prvoj pol. XIX <em>v.</em> u korist vraćanja rus. arhitekata prošlosti i tradicijama u duhu nacionalne umetnosti. Tendencije povratka formama i konstruktivnim metodama umetničke aktivnosti XVI i XVII <em>v.</em> traju nekoliko decenija. U smislu pokušaja da se ostvari originalan rus. izraz, zasnovan na tradicijama rusko-vizant. arhitekture, gradi <em>Konstantin</em> <em>A. Ton</em> crkvu Hrista Spasitelja (1837, srušena 1930) i Veliku palatu u Kremlju (1839—48). — Početkom XX <em>v.</em> prodiru u Rusiju savremeni zapadnoevr. uticaji, kao »Art nouveau«, bečka secesija i »Style 1900«, unoseći u rus. arhitekturu duh tadašnjih modernih shvatanja.<br /> <em>Sovjetski period</em> započinje neposredno po završetku Oktobarske revolucije i vezuje se prvenstveno za Moskvu, koja postaje politički i umetnički centar zemlje. U samom početku sovjetska škola prihvata izvesni simbolizam, pretpostavljajući da je on bitan u geometrijskim ili građevinskim formama arhitekture. Njega ubrzo potiskuje konstruktivizam, a zatim funkcionalizam i teorije nem. Bauhausa. Odjeci ovih teorija došli su do izražaja u delima <em>P</em>. <em>Golosova</em> (zgrada »Pravde«), <em>A. Ginsberga, K. Meljnikova,</em> braće <em>L</em>., <em>V.</em> i <em>A. Vesnjina</em> i drugih. Posle 1930 afirmiše se pokret ka monumentalizmu i rascvetanoj ornamentici, koja je primetna kod gotovo svake vrste građevina. U delima <em>I. Žoltovskog</em> i <em>Z</em>. <em>Rozenfeljda</em> pojavljuje se u Moskvi naklonost ka paladijanizmu, kao varijanta klasicizma. U Lenjingradu obeležava takve tendencije nešto slobodnija forma, kao na građevinama <em>J. A. Levinsona</em> (Dom kulture) i <em>N. Trockog</em>, a u Kijevu, Minsku i drugim gradovima ta je varijanta pomešana sa lokalnim tradicijama. Ukupno uzevši, sovjetski arhitekti tragali su za formama koje će izraziti ideju socijalističkog realizma — ideju jedinstva novog društva. Gotovo istovremeno, početkom tridesetih godina, pojačani interes za rus. nasledstvo donosi rasprostranjenu upotrebu nacionalnih formi. Takav je slučaj sa nekim stanicama moskovskog metroa i kod izgradnje pojedinih paviljona na Svesaveznoj poljoprivrednoj izložbi u Moskvi 1939—40. Originalnost forme i bogatstvo ornamenata u stilu lokalnih tradicija naročito se ističu na paviljonima Gruzije, Armenije i Uzbekistana. U godinama neposredno posle Drugog svetskog rata, u Moskvi se sprovodi program za obnovu i ulepšavanje glavnoga grada. Centralna je tačka programa bilo podizanje osam oblakodera u visini od 20 do 23 sprata. Raspoređene u raznim delovima grada, duž glavnih bulevara, skverova i rečnih obala, ove zgrade ocrtavaju svojom visinom i masom kao veliki reljef lepotu prirodnog terena. Ispunjavajući zadatak da ih uklope u istor. razvoj moskovske arhitekture, projektanti su u generalnom rasporedu svaku od zgrada postavili kao centralnu tačku osnovne kompozicije, a u odnosu na najbližu susednu zgradu. Svaka od njih reflektuje arhitektonske oblike istor. spomenika u blizini, ili daje ton okolini koja će se razviti oko nje. Pri tom su modernističke tendencije pažljivo izbegavane, dok su dekorativni motivi stroga reminiscencija na motive iz Kremlja. Ovih osam džinova obuhvata ju Moskovski državni univerzitet, dva hotela, kao i nekoliko službenih i stambenih zgrada. Najviši i najveći među njima je Moskovski državni univerzitet, čiji je glavni arhitekt <em>Lev</em> <em>Rudnjev. </em>Smešten na vrhu Lenjinovih brežuljaka, on nadvišava grad i veliki Centralni Lenjinov stadion, te predstavlja dominantnu građevinu u jugozap. četvrti Moskve. Glavna zgrada sastavljena je od centralnog dela i dva bočna krila; centralni deo dostiže visinu od 32 sprata. Dok je kolonada na glavnom ulazu čisto klasična, bočna krila imaju izvesnu notu engl. renesanse. Tendencija da se stvori utisak veličine i obilja naročito je podvučena u unutrašnjim dekorativnim elementima. Predvorja, stepeništa i glavni auditorij podsećaju svojim klasičnim stubovima i bogatstvom mramora i mozaika na izgled rus. carskih palata. I bez obzira na svoje dekorativne detalje, Moskovski univerzitet i ostali oblakoderi predstavljaju impresivan akcent u okviru urbanog ambijenta.<br /> Posle 1953 očigledna su nastojanja arhitekata da se otrgnu od standardizovanih klišeja Staljinove ere i približe savremenim evr. i svetskim shvatanjima. Usled velike potrebe za građevinama svih vrsta donet je 1955 program о reviziji svih građevinskih planova, imajući u vidu industrijalizaciju i standardizaciju građevinske industrije. Problemi ekonomisanja, standardizacije i prefabrikacije zahtevali su radikalne izmene u arhitektonskoj praksi. Posebna pažnja posvećena je istraživanju novih materijala, kao što su sintetična plastika i svetli metali, zatim iskorišćavanju punog strukturalnog potencijala elemenata za pojačavanje, obezbeđenje i otpor, te rešavanju problema upotrebe nekonvencionalnih dekorativnih oblika koje mogu dati pojedini podložni materijali. — Sovjetski arhitekti pristupili su i izgradnji satelitskih gradova pored Moskve i Lenjingrada, pri čemu se naročito ističe eksperimentalni blok u moskovskom predgrađu Novi Čeremuški. Najsavremenija iskustva manifestovana su i pri izgradnji paviljona SSSR na Svetskoj izložbi u Bruxellesu (1958), rešenog u obliku hangara sa rešetkastom konstrukcijom i staklenim zidovima.<br /> <strong>Slikarstvo.</strong> <em>Vizantijski period.</em> Posle pokrštavanja 988 potpala je rus. crkva pod carigradskog patrijarha. Dva glavna uticaja u religioznoj umetnosti — klasični i istočni — dolazila su tako preko Vizantije, donoseći određene oblike i shvatanja. Ikonopisačka umetnost upućena je od prihvatanja hrišćanstva pa sve do XVII <em>v.</em> na tradicionalno prikazivanje božanstva, svetitelja ili simbola, bez upotrebe živog modela. Stil i manir. koje je prvi prihvatio Kijev, učvršćuju se i proširuju za više vekova i na severnije centre. Ovaj period u slikarstvu zabeležen je u samom Kijevu prvenstveno mozaicima i freskama u katedralama, ali je sačuvano i dosta ikona. Čuvena je »Vladimirska Bogomater« iz sredine XI <em>v., </em>koja je u XII <em>v.</em> doneta iz Carigrada. Kasniji rus. ikonografski tip Bogorodice »umiljenija«, gde su mati i dete prikazani u toplom, ljudskom odnosu, razvio se pod uticajem ove ikone. Umetnost Kijeva prekinuta je u svom razvoju najezdom Mongola na centralnu Rusiju. Posle pada Kijeva (1240), ona se povlači u severnije oblasti, kao Vladimirsko-Suzdaljsku i naročito u Novgorod. Slobodan i neuznemiravan od azijatskih hordi, Novgorod je kroz čitav XIII i XIV <em>v.</em> centar polit. i kulturnog života stare Rusije. Zbog ukrašavanja svojih crkava, on je privukao mnoge umetnike, pre svega monahe iz Vizantije, ali isto tako i iz Srbije ili Bugarske. Oni su nesumnjivo bili prenosioci vizant. tradicije, ali su već od XII <em>v.</em> vidljive lokalne tendencije za unošenjem narodne živopisnosti. Već na freskama Sv. Đorđa u Staroj Ladogi (1180), tamni vizant. kolorit postaje svetliji, oštre linije postaju mekše, a celokupni izraz manje svečan. Tako je kombinacija vizant. strogosti i narodne živopisnosti formirala novgorodski stil. Njegove su odlike produhovljen crtež, jasni potezi četke i snažan utisak, kao na freskama crkve Neredice (1199). Odlike tog stila još više su podvučene u XIII <em>v.</em>; kompozicija je jednostavnija, vizant. strogost lica ublažena, a silueta smelija. Novine se javljaju i u koloritu, koji je rasvetljen unošenjem cinobera, snežnobelih, smaragdnozelenih i limun-žutih tonova. Umetnici XIV <em>v.,</em> među kojima se ističe izbeglica iz Carigrada Grk <em>Teofan,</em> uspešno nastavljaju prihvatanje rus. karakteristika i njihovo uklapanje u monumentalnu umetnost, kakva je bila vizant. renesansa Paleologa. Tananost detalja, izduženost proporcija i ritmička kompozicija Teofanovih fresaka u Novgorodu — i još više »Deizis« na ikonostasu katedrale Blagovesti u moskovskom Kremlju — značajni su za rus. umetnost ove epohe. Najviši domet ikonopisačke umetnosti dostigao je jedan od neposrednih sledbenika Teofanovih, <em>Andrej</em> <em>Rubljov</em> (oko 1360—1430). Ovaj izvanredan umetnik slikao je freske u crkvi Blagovesti u Moskvi (1405) i crkvi Uspenja u Vladimiru (1410), a proslavio se ikonom »Sv. Trojica« iz Trojicko-Sergijevskog manastira blizu Moskve (oko 1410). Česta tema vizant. ikonografije dobila je u ovom remek-delu novu interpretaciju. Poseta trojice anđela Avramu i Sari prikazana je kroz humaniji, intimniji simbolizam, pri čemu je značajna novina rus. atmosfera sanjalačke uzvišenosti. Još jedan nadahnuti umetnik XV <em>v</em>., <em>Dionizij</em> (oko 1440—1508), uspeo je da dočara taj novi kvalitet rus. slikarstva — duh vanzemaljskog sveta. Od njega je ostao čuveni živopis u manastiru Ferapont u oblasti Novgoroda, a pripisuje mu se i nekoliko ikona (»Raspeće«, »Mitropolit Aleksej«). Glavne su karakteristike njegovih dela krajnje izdužena stilizacija figura i suptilna paleta. Zajedno sa Rubljovom, on nagoveštava rađanje nacionalne umetnosti.<br /> <em>Nacionalni period</em> obeležen je, kao i kod arhitekture, prelaskom centra pravoslavlja u Moskvu, a posle pada Carigrada 1453. Velike promene u slikarstvu ikona započinju postepenim eliminisanjem helenističkih elemenata — pejzaža i arhitekture. Teme se okreću rus. svetiteljima i epizodama iz njihovog života, a narodna nošnja počinje sve više da se pojavljuje na ikonama. Sve bogatija paleta i naglašena linija dopunjavaju izrazite oblike srednjov. nacionalne umetnosti. Pojavljuju se i nove teme, koje ilustruju mistična objašnjenja crkvenih dogmi ili prikazuju crkveni ceremonijal kroz simboličke slike, a predstavliaju i parabole i legende. XVI <em>v.</em> naročito karakteriše izmena iskustava Novgoroda i Moskve; ona započinje od trenutka kad su veliki umetnici živopisa radili prvo u jednom, a zatim u drugom gradu. Karakteristični vidovi vizant. i novgorodske forme počeli su se spajati sa moskovskim duhom, pri čemu je na slikarstvo snažno uticao književni pokret XVI <em>v.</em> Poseban manir ikonopisačke umetnosti ispoljen je krajem XVI <em>v.</em> u minijaturi. Poznati majstori škole <em>Nikite G. Stroganova,</em> kao <em>Prokofije Kirin, Nikifor Savin</em> i <em>Istoma Savin,</em> istakli su se istočnjačkim bogatstvom kolorita, obradom detalja i elegantnim držanjem svojih figura. — Poslednje poglavlie ikonopisačke umetnosti odvija se tokom XVII <em>v.</em> Stil i karakter svojstveni rus. ikonama postepeno iščezavaju i ustupaju mesto uticajima sa Zapada. Na taj se način prekida dotadanje plodno razdoblje nacionalne umetnosti.<br /> <em>Evropski period</em> započinje osnivanjem Petrograda, dovođenjem stranih umetnika sa Zapada i slanjem Rusa na školovanje u Italiju, Francusku, Holandiju i Englesku. Time je za više od dva veka određen karakter rus. slikarstva i umetnosti uopšte. Vizant. uticaj se za izvesno vreme zadržao samo na ikonama još u vreme Petra I. Ali već u ranom XVIII <em>v.</em> religiozno slikarstvo ustupa mesto svetovnom, koje za vladavine Jelisavete pokazuje izrazitu naklonost ka franc. uticaju. Slikari dobijaju sasvim drukčije zadatke, najčešće da dekorišu tavanice i zidove velikog broja zgrada u rokoko-stilu, ili da rade ceremonijalne portrete. Pojačana umetnička aktivnost, boravak stranaca i osnivanje Akademije lepih umetnosti 1757 uslovili su pojavu prvih umetnika Rusa koji se ističu kao portretisti. <em>Ivan P. Argunov</em> (1723—97), <em>Anton P. Losenko</em> (1731—73) i <em>Fjodor</em> <em>S. Rokotov</em> (1735—1808) pokazuju već izvesnu individualnost. Još veći polet nastaje u vreme Katarine II, koja je bila poznati kolekcionar umetničkih dela. Javljaju se obdareni portretisti kao <em>Aleksej P. Antropov</em> (1716—95), njegov učenik <em>Dmitrij G. Levicki</em> (1735—1822) i naročito <em>Vladimir L. Borovikovski </em>(1757—1826), od koga je ostalo nekoliko izvanrednih portreta žena. Ovi umetnici rade na prelazu iz rokokoa u klasicizam, blisko zapadnjačkim uzorima.<br /> Napoleonov pohod (1812) imao je za posledicu da se u Rusiji počeo jačati pokret za odvajanjem od Evrope, što je dovelo do dugotrajne borbe između »zapadnjaka« i »slovenofila«. Tako je početak XIX <em>v.</em> u slikarstvu obeležen naporima da rus. umetnost nađe svoje prave i izvorne oblike. Kao i u literaturi, on je ujedno označen stremljenjima ka realizmu. Međutim, napredni umetnici ovog vremena, opterećeni klasicističkim tradicijama, teško su pronalazili puteve ka rešavanju važnih problema. Njihova traženja najbolje se ogledaju u radovima dvojice značajnih slikara prve pol. XIX <em>v., Karla P. Brjulova </em>(1799—1852) i <em>Aleksandra A. Ivanova</em> (1806—58). Mada je svaki od njih na svoj način težio ka realizmu, nisu se u svojim delima mogli osloboditi akademskih shvatanja. Brjulov, savremenik Puškina, nije se mogao zadovoljiti istor. slikarstvom koje se učilo na akademiji. Zainteresovan pre svega za lepotu vidljivog sveta, odlazi 1822 u Italiju, gde je naslikao svoje» Italijansko podne«. Ova slika izazvala je negodovanje zbog narušavanja akademskih pravila, odnosno pretpostavljanja lepote žive žene idealnoj lepoti statue. Međutim, istor. kompozicija »Poslednji dani Pompeja« (1833) donela je Brjulovu priznanje savremenika. Prvi put se na slici kao glavni akter pojavio narod pomoću kog je Brjulov hteo da izrazi reagovanje javnosti zbog vešanja revolucionaraca dekabrista. Realističke težnje došle su najviše do izražaja u portretima umetniku bliskih ličnosti, naučenika i književnika; u tim portretima on se interesuje za glavne karakterne crte svojih modela. — A. A. Ivanov vaspitava se u sredini u kojoj su vladale napredne ideje tog vremena. Nastojeći da izrazi psihološke osobine ličnosti i istor. vernost događaja naslikao je »Prijam moli od Ahila Hektorovo telo«. Od 1830 stalno je boravio u Rimu, gde je nastalo njegovo životno delo, kompozicija »Hristovo javljanje narodu« (1837—57). Tretirajući prizor kao istor. događaj, on je prikazao dolazak Mesije i njegov susret sa robom kao akt oslobođenja naroda, koji je tražio moralnu pravdu u teškim uslovima nikolajevskog samovlada. Za razliku od nem. slikara nazarena, s kojima se družio, Ivanov se pri tom nije poslužio renesansnim uzorima, već je prikazao rus. tipove i rus. pejzaž. Golem broj studija i skica po prirodi, nastalih tokom rada na ovoj kompoziciji, otkriva važnu realističku komponentu u stvaralaštvu Ivanova, zbog koje ga neki smatraju utemeljivačem realizma u rus. slikarstvu. — Mnogo više od rеаlističke forme — realistički sadržaj — donela su dva istaknuta umetnika ove epohe; oni su, radeći žanr-scene, nastavili tradiciju popularnih gravira unetih iz Francuske, gde su u XVIII <em>v.</em> bili traženi motivi iz rus. života. <em>Aleksej G. Venecijanov</em> (1780—1847) povukao se u malo mesto Safonkovo i posvetio slikanju scena iz seoskog života; »Seljačko gumno«, »Žetva« i »Seljanka s teletom« donose galeriju seoskih likova, smeštenih u srednjorus. predeo. On je tim obeležio značajnu prekretnicu, zbog čega ga nazivaju »ocem ruskog savremenog žanra«. Njemu pripada i posebna zasluga za obrazovanje izvesnog broja umetnika-realista koji su se formirali u njegovoj školi na imanju. <em>Pavel</em> <em>A. Fedotov</em> (1815—52) nalazio je motive u krugovima građanstva i aristokracije. Nekadašnji oficir posvetio se razobličavanju dekadentnog društva, blisko satiri Gogolja i pisaca-samouka 40-ih godina XIX <em>v.</em> Na svojim slikama, kao »Novi kavaljer« i »Doručak siromašnog junkera«, on žigoše duhovnu bedu činovnika i ismeva žalosnu gordost aristokracije. Njegovo poslednje platno, »Ankor«, žestok je protest protiv nikolajevskog režima. Kao predstavnik kritičkog realizma bio je u nemilosti kod vlasti. — Šezdesetih godina, kad se završila borba protiv kmetstva i ugnjetavanja čoveka, a za progres, kulturu i prosvećivanje, odigrao se značajan događaj u rus. slikarstvu. Učenici akademije odbili su 1865 da slikaju jedan motiv iz germanske mitologije, a u nastavku došlo je do osnivanja Udruženja pokretnih slikarskih izložbi ili, poznatije, »Peredvižnjika« (v.). Odbacujući internacionalni karakter akademskog slikarstva, mlade snage se zalažu za umetnost blisku narodu i pomoću pokretnih izložbi nastoje da ona prodre i u udaljene provincijske gradove. Sada slikarstvo dobiva nov zadatak i smisao. Kao i literatura nadahnuta idejama N. G. Černiševskog, kroz dela I. S. Turgenjeva i A. N. Ostrovskog, N. A. Njekrasova i M. J. Saltikova-Ščedrina, tako je i slikarstvo prožeto saosećanjem sa narodom, protestom protiv samodržavlja i ugnjetavanja. U takvim okolnostima pojavile su se slike jednog od osnivača peredvižnjika, <em>Vasilija G. Perova</em> (1833—82) koji se, po ugledu na Njekrasova u poeziji, posvetio prikazivanju teškog života rus. seljaštva. »Seoska litija«, »Pijenje čaja u Mitičah« i »Trojka« bespoštedno žigošu činovništvo, trgovce i sveštenstvo ili prikazuju sumoran život siromašne dece. Najistaknutija je ličnost među peredvižnjicima <em>Ilja J. Rjepin</em> (1844—1930). Započevši učenjem kod ikonopisaca, završio je slikarsko obrazovanje u petrogradskoj akademiji, uglavnom kao učenik I. N. Kramskoja. Njegova umetnost razvila se 70-ih i 80-ih godina XIX <em>v.,</em> kad je realizam doživljavao svoj puni procvat. U literaturi to je vreme L. N. Tolstoja, a u muzici P. I. Čajkovskog i M. P. Musorgskog, koga je slikar portretisao. Svoj talent Rjepin je posvetio otkrivanju tamnih strana stvarnosti, ali je osim idejnosti u svoje slike unosio i snažno kolorističko osećanje. Već njegova prva slika socijalno-realističkog pravca, »Burlaci na Volgi«, donela mu je opšte priznanje, a žanr-slike kao »Odricanje od ispovesti« i »Nisu ga očekivali«, postale su veoma popularne kod rus. revolucionarne inteligencije. Prateći savremene događaje, Rjepin je u slici »Hapšenje propagandista« uverljivo prikazao tragičnu zabludu narodnjaka-inteligenata koji nisu imali veze s narodom. Od istor. kompozicija najpoznatije su »Ivan Grozni i njegov sin Ivan« i »Zaporošci pišu pismo sultanu«. Dok je prva po duhu protest protiv krvoprolića od 1. III 1881, na drugoj je zabeležena anegdota iz života zaporoških kozaka; ovu je sliku kritičar V. V. Stasov poredio sa Gogoljevim »Tarasom Buljbom«. Rjepin je ostavio i značajnu galeriju portreta, ljudi iz naroda i poznatih ličnosti, majstorski prikazavši složen unutrašnji život svojih modela. U grupu istaknutih peredvižnjika ubraja se i Sibirac <em>Vasilije I. Surikov</em> (1848—1916). Novo u njegovoj umetnosti bilo je shvatanje da je narod glavna pokretačka sila i tvorac istorije. »Kažnjavanje strelaca« i »Pokorenje Sibira« prikazuju Surikova kao majstora u komponovanju mase, dok je temi о boljarki Morozovoj dao tragičan prizvuk. — <em>Viktor M. Vaznjecov</em> (1848—1926), slikar tema iz drevne rus. literature (»Posle bitke Igora Svjatoslaviča sa Polovcima«; »Junaci«), izašao je iz okvira realizma, tražeći rešenja u izvesnim vizant. uzorima. Od drugih slikara ove značajne epohe treba pomenuti <em>Vasilija V. Vereščagina</em> (1842—1904), koji je u svojim tematskim ciklusima »Napoleonov pohod na Rusiju« i »Rusko-turski rat« izražavao pacifistički stav, zatim slikare žanra <em>Vladimira J. Makovskog </em>(1846—1920), <em>Ilariona M. Prjanišnjikova</em> (1840—94) i predstavnika pejzažista <em>Ivana K. Ajvazovskog</em> (1817—1900). Dvojica slikara religioznih motiva, <em>Ivan N. Kramskoj</em> (1837—87) i <em>Nikolaj N. Ge</em> (1831—94), trudili su se da stvore rus. tip Hrista.<br /> God. 1890 došlo je do rascepa među rus. umetnicima. Mlađi slikari smatrali su da se peredvižnjici suviše angažuju oko prosvećivanja naroda i da pri tom zapostavljaju lik. kvalitete. Po časopisu koji su počeli da izdaju <em>Aleksandr</em> <em>N. Benua (Benois)</em> i <em>Sergej</em> <em>P. Djagiljev</em> pokret je dobio ime »Мир искусства« (Svet umetnosti). Njegove pristalice interesuju se za dostignuća umetnika na Zapadu, posebno impresionista, ne poričući pri tom nacionalni karakter koji treba da nosi rus. umetnost. Njihovi rezultati su različiti, ali su pojedinci među njima proneli slavu rus. slikarstva i van granica svoje zemlje. <em>Valentin A. Sjerov </em>(1865—1911) počeo je kao peredvižnjik, da bi kasnije preko plenerizma stigao do impresionizma, i čak ekspresionizma, kao na slici »Juriš konjice na demonostrante«. Interesantniji je kao slikar portreta, koji je ostavio galeriju poznatih ličnosti (pisac Ljeskov, kompozitor Rimski-Korsakov, slikari Rjepin, Levitan i Korovin, glumci moskovskog Malog i Hudožestvenog teatra Morozov i Jermolova). — U impresionističkoj tehnici radio je cikluse pejzaža s motivima uz reke <em>Isak</em> <em>I. Levitan</em> (1860—1900); jedno je od najboljih njegovih dela »Vladimirka«, legendarni put kojim su hiljade prognanika prošle za Sibir. — Među istaknutije umetnike ove grupe spadaju još <em>Mihail</em> <em>A. Vrubelj</em> (1856—1910), zaokupljen temom Ljermontovljeve poeme »Demon«, kao i dva slikara inscenacija i kostima za rus. balet; <em>Lev</em> <em>S. Bakst</em> (1866—1924) i <em>Aleksandr</em> <em>N. Benua</em> (1870 — 1955). Radovi ove dvojice izazvali su revoluciju u rus. scenografskoj umetnosti, a znatno su uticali i na evr. scenografiju i dekorativnu umetnost.<br /> <em>Sovjetski period</em> obeležen je potiskivanjem ekstremnih tendencija u slikarstvu i usvajanjem oficijelno proklamovanih teza о socijalističkom realizmu. Ekstremni modernisti — od kojih su pojedinci već ranije stekli značajne pozicije u umetnosti sveta — <em>Vasilij Kandinski</em> (1866—1944), <em>Kazimir S. Maljevič</em> (1878—1935), <em>Vladimir Tatlin</em> (1885—), <em>Antoan</em> <em>Pevsner</em> (1886—1962). <em>Marc</em> <em>Chagall</em> (1887—), <em>Naum Gabo</em> (1890—) i dr. ostali su van ovih okvira. Umetnici su pozivani da napuste »formalizam« i da se usmere prema stavovima što su ih nekoć zastupali peredvižnjici. Tako je u prvim godinama posle Oktobarske revolucije došla do reči uglavnom starija generacija, čija je delatnost bila zapažena i pre Revolucije; njezini su predstavnici <em>Mihail</em> <em>V. Nesterov</em>, <em>Sergej</em> <em>V. Maljutin, Konstantin</em> <em>F. Juon, Arkadij</em> <em>A. Rilov, Mitrofan</em> <em>B. Grekov</em> i <em>Isak</em> <em>I.</em> <em>Brodski.</em> Savremenici i učesnici velikih zbivanja nastojali su da na svojim platnima prikažu borbu naroda za svoja prava, značajne događaje i heroje Revolucije, kulturne i javne radnike koji su se zalagali za sovjetsko uređenje, kao i da daju portret novog sovjetskog čoveka. Pored ovih tema negovali su i pejzaž rodne zemlje. Dobrim delom pod uticajem njihove delatnosti, u slikarstvu je 30-ih godina definitivno usvojen socijalistički realizam kao jedini oficijelno priznati pravac. Aktivnu ulogu u propagiranju ovakvog stava imao je M. Gorki, čiji su se estetički pogledi zasnivali na principima N. G. Černiševskog, a znatno je doprineo i Lenjinov »plan za spomenike«. U okviru shvatanja da treba veličati revolucionarno konstruktivnu stranu socijalističkog društva nastale su slike s temama iz života kolhoza i s radilišta <em>Aleksandra</em> i <em>Sergeja Gerasimova, Arkadija Plastova</em> i <em>Gavrila Gorjelova.</em> Drugi oblik bilo je angažovanje stotina umetnika na velikim radovima pri dekorisanju novih objekata — moskovskog metroa, novog univerziteta i mnogih paviljona poljoprivredne izložbe. Pojedini od ovih radova odlikuju se osećanjem za kompoziciju i monumentalnost, ali, uprkos majstorstvu tehničke obrade, najveći deo trpi od preterano primenjenog realizma. — Posle 1953 nastupa znatno povoljnija klima u sovjetskoj lik. umetnosti. U Moskvi je održana i jedna izložba nefigurativnih umetnika. Bez obzira na to što se i dalje ne prihvata »apstrakcionizam«, umetnička dela odlikuje slobodniji izraz, kako se to manifestovalo na biennaleima 1962 i 1964 u Veneciji.<br /> <strong>Skulptura. </strong>Tradicije rus. skulpture znatno su mlađe od slikarstva; one se formiraju tek sredinom XVIII <em>v.</em> — Najstariji arheol. nalazi datiraju još iz paleolita, iz kog su u mnogim mestima pronađeni predmeti skulpture plitkog reljefa. Kasnije, između ← III i ← II milenija, značajni su umetnički predmeti od metala starih plemena Kavkaza i Srednje Azije, kao i glinene ženske statuete, svedoci matrijarhalnog uređenja plemena u basenu Dnjepra i Dnjestra. Njihova umetnost, umetnost Skita i crnomorskih gradova, koji su nosili pečat ant. uticaja, obeležavaju glavne etape dofeudalnog perioda. Jedini su značajniji primerci tog perioda skori nalazi iz VII i VIII <em>v.</em> u Varahši, Pendžikenti i još nekim mestima srednje Azije. U epohi ranog feudalizma, u Rusiju je sa prihvatanjem hrišćanstva duboko prodro uticaj Vizantije i njene religiozne umetnosti, koja nije negovala skulpturu.<br /> U istoriji rus. umetnosti skulptura se praktično pojavljuje tek u vreme Petra Velikog, odnosno po uspostavljanju kontakta sa Zapadom i njegovom bogatom tradicijom. Uvoženje umetničkih dela iz inostranstva i osnivanje Akademije lepih umetnosti u Petrogradu (1757) odigrali su značajnu ulogu, jednako kao i promena ukusa vladajućih krugova. Kao jedan od prvih vajara pominje se u to vreme portretista <em>Fedot</em> <em>I. Šubin</em> (1740—1805). Uticaj prisutnih stranaca i slanje rus. umetnika na školovanje u Francusku, Nemačku i nešto kasnije u Italiju uslovili su od samog početka prihvatanje klasicističkih koncepcija. <em>Fedosij F. Ščedrin</em> (1751—1825), jedan iz prve generacije kipara koju je formirao osnivač akademije N.-F. Gillet, radio je grupu karijatida i statue ratnika na palati Admiraliteta u Petrogradu. <em>Ivan P. Martos</em> (1752—1833), najpoznatiji vajar aleksandrovske epohe, bio je sledbenik A. Canove kog je upoznao boraveći u Rimu. Po ugledu na ital. umetnike unosio je u svoju skulpturu izvesnu notu sentimentalnosti. Izvodeći spomenik Minjina i Požarskog na Crvenom trgu u Moskvi (1818), obukao je svoje junake u kostim ant. rim. heroja. <em>Mihail I</em>. <em>Kozlovski</em> (1753—1802) izveo je u klasicističkom duhu statuu »Samson s lavom« u Petergofu i spomenik Suvorovu u Petrogradu.<br /> Tendencije ka realističkom shvatanju u umetnosti XIX <em>v.</em> nisu mimoišle ni skulpturu, mada se kod <em>V.</em> <em>I</em>. <em>Malinovskog</em> ili <em>Stepana S. Pimenova,</em> koji su takođe radili na ukrašavanju arhitektonskih objekata, još javljaju konzervativna rešenja. Shvatanja peredvižnjika ipak su prodrla, pa su i u skulpturi obrađivane istor. i žanr-teme. Prva decenija XX <em>v.</em> protekla je u znaku velikog interesovanja rus. vajara za ekstremne pravce evr. umetnosti. Neposredno posle Oktobarske revolucije nastaje borba za prihvatanje realističkog shvatanja. Lenjinov »plan za spomenike« iz 1918 inicirao je podizanje spomenika velikim revolucionarima i kulturnim radnicima, koji su propagirali ideju revolucije i socijalizma. Već u periodu 1918—20 podignuti su mnogi spomenici, među kojima se ističu: spomenik Hercenu i Ogarjevu pred starim zdanjem Moskovskog univerziteta, rad <em>Nikolaja A. Andrejeva;</em> Karlu Marxu u Moskvi, rad <em>Sergeja S. Alešina;</em> Hercenu od <em>Leonida V. Šervuda</em> i Plehanovu od <em>Ilje J. Gincburga </em>u Lenjingradu. Samo u retkim slučajevima skulptori su se služili »formalističkim« metodama, zbog protesta koji su se javljali naročito kad se radilo о portretima poznatih ličnosti. Po okončanju strane intervencije, u mirnom periodu do Drugog svetskog rata, skulptura definitivno prihvata socijalistički realizam, pri čemu su značajnu ulogu odigrali umetnici-realisti starije generacije. Razni elementi impresionizma, primitivizma ili konstruktivizma iz dvadesetih godina konačno su odbačeni. Među brojnim portretistima ističu se <em>Vladimir N. Domogacki, Sara D. Lebedjeva</em>, <em>Jakov</em> <em>I.</em> <em>Nikoladze</em> i, naročito, već pomenuti N. A. Andrejev svojom serijom Lenjinovih portreta, od kojih je poslednji poznati »Lenjin-vođa«. Likove ratnika obrađivao je <em>Ivan D. Šadr</em>, čije je glavno delo skulptura »1905 g.«. I sledeća generacija, neposredno pred rat, nastavlja sa istim temama. Portreti T. Ševčenka u Harkovu <em>Matvjeja</em> <em>G. Manizera,</em> S. M. Kirova u Lenjingradu <em>Nikolaja V. Tomskog,</em> Lenjina u Moskvi <em>Sergeja D. Merkurova,</em> kao i statue Lenjina M. G. <em>Manizera</em> i G. K. Ordžonikidzea <em>Vladimira J. Ingala</em> i <em>Venijamina J. Bogoljubova,</em> odlikuju se idejnošću i revolucionarnim patosom. Skulpturalna grupa <em>Vere</em> <em>I.</em> <em>Muhine</em> »Radnik i kolhoznica«, postavljena 1937 na pročelju paviljona SSSR na Međunarodnoj izložbi u Parizu, simbolično reprezentuje sovjetsko društvo. Osim toga, umetnici masovno sarađuju u izgradnji novih objekata monumentalne arhitekture, pri čemu se posebno neguje reljef. — I u godinama posle Drugog svetskog rata grupe umetnika rade na pojedinim monumentalnim spomenicima, kao što je to slučaj sa grupnim spomenikom palim sovjetskim vojnicima u Berlinu, koji je podignut 1946—49 pod rukovodstvom <em>Evgenija V. Vučetiča.</em> Portreti poznatih sovjetskih književnika, kompozitora, likovnih umetnika, naučnika, teoretičara i revolucionara ostaju širom SSSR i dalje tema mnogobrojnih radova <em>S.</em> <em>D. Lebedjeve, Ivana T. Gončara</em> i <em>Dmitrija P. Švarca,</em> a realističke skulpture žanra <em>Fuada G. O. Abdurahmanova, Š. V. Mikatadzea</em> i dr.<br /> <strong>Primenjena umetnost. </strong>Tradicija umetničkih zanata na teritoriji SSSR veoma je stara i obuhvata gotovo sve istor. periode. Davno pre naseljavanja Slovena, oko ← V do ← II milenija izrađivani su različiti predmeti od kamena i kosti, kao i ornamentisane glinene posude. Ti su ornamenti kod prvobitnih plemena sadržavali predstave rodovskih i plemenskih simbola. Veoma često upotrebni predmeti i razna oruđa od kosti završavaju se glavama losa ili ptice, što je karakteristično za nomadska plemena koja su se pretežno bavila lovom, kao što je predstava ribe u kamenu, nađena u Sibiru, dokument о ribolovcima. Vreme starih zemljoradničkih kultura u neolitu, oko ← 4000, najbolje zastupa kultura Anau u juž. Turkmeniji svojom raznovrsnom keramikom, prekrivenom složenim šarama. Oko hiljadu godina kasnije datiraju se dekorisane posude crne keramike iz Šengavita i drugih drevnih naselja na teritoriji Gruzije, Armenije i Azerbajdžana.<br /> Epohu bronze odlikuje velika neravnomernost u razvoju pojedinih oblasti, kao i golema razlika koja se javlja u imovinskom stanju. О tome najbolje svedoče bogato ukrašene zlatne i srebrne posude iz grobnica u Trialeti u Gruziji, zatim one na sev. Kavkazu i Kubanu. One u isto vreme potvrđuju bliske veze sa oblastima Dalekog Istoka. Pored metalurgije, oko ← 2000 veoma je razvijena izrada glinenih posuda na grnčarskom točku. Ističe se bojena keramika u oblasti Dnjepra i srednje Azije. Bogata gradska kultura Skita na Krimu obeležava poslednjih hiljadu godina pre n. e. i nosi uticaje susednih grč. naseobina na Crnom moru.<br /> Sa formiranjem prve rus. države (882) započinje razvoj bogate duhovne i materijalne kulture. Značajni su proizvodi zanatlija, posebno zlatara, čiji su predmeti bili na visokom tehničkom nivou. Izrada pečata sa grbovima, iluminacija rukopisa počevši od »Apostola« <em>Ivana Fedorova</em> (1564), crkvene posude od zlata i srebra, samo su nastavak tradicije u obradi umetničkih predmeta od metala, keramike ili kože. U XVI <em>v.</em> afirmišu se i neke novije delatnosti, kao što su rezbarenje u drvetu i umetnički vez. Po svom karakteru ta je umetnost bila religiozna ili dvorska, mada su sačuvani i predmeti znatno skromnije domaće radinosti.<br /> Sledeća etapa u rus. umetnosti vezana je za prve kontakte sa Zapadom i osnivanje Akademije u Petrogradu. U oblasti primenjenih umetnosti javljaju se nove grane, kao što je pozorišni dekor, čije su osnove postavljene radovima <em>Giuseppea Valerianija</em> i <em>Pietra</em> <em>Gonzage.</em> Najviši domet u ovoj oblasti dostignut je u poč. XX <em>v.</em> u delu <em>Aleksandra N. Benua</em> i <em>Leva</em> <em>S. Baksta</em> (inscenacije i kostimi za rus. balet).<br /> U vreme građanskog rata i inostrane vojne intervencije (1917—20) posebno se afirmiše plakat. Služeći se njim kao sredstvom revolucionarne agitacije i masovnog obrazovanja, umetnici su se postepeno oslobađali alegoričnih prikaza i doveli plakat do jednostavnog, jasnog i funkcionalnog izraza. Ističu se radovi <em>Dmitrija S. Moora</em> i <em>Viktora N. Denija</em> (»Na grobu kontrarevolucije«, 1920). Uporedo sa štampanim plakatom, veliku popularnost postigao je plakat umnožavan pomoću molerskog šablona obično sa ilustracijom i kraćim, prikladnim stihovima. U službi agitacije javlja se praznično uređivanje i dekorisanje gradova, izdavanje masovnih ilustrovanih publikacija, pri čemu su umetnici najšire angažovani. Početkom dvadesetih godina po novinama i časopisima veoma se neguje politička karikatura, namenjena borbi protiv unutrašnjih i spoljašnjih neprijatelja. Pored radova D. S. Moora i V. N. Denija, ističu se karikature <em>B. E. Jefimova, L. G. Brodatija</em> i umetničkog kolektiva <em>Kukriniksi (M. V. Kuprijanov, P. N. Krilov, N. A. Sokolov).</em> U ist. oblastima poznati su <em>A. Azimadze</em> u Azerbajdžanu, <em>L. L. Bur</em> u Uzbekistanu i Tadžikistanu. Popularnost stiče bojena gravira na drvetu i linoleumu <em>A. P. Ostroumove-Lebedjeve</em>, <em>V. D. Falilejeva</em> i drugih, koji u ovoj tehnici nastoje da produže realističke tradicije rus. pejzaža iz XIX <em>v.</em> U mirnodopskom periodu do Drugog svetskog rata izmmile su se teme plakata, razrađujući u mnogo varijanata parole о industrijalizaciji, kolektivizaciji i pojedinim širokim akcijama, kao kod <em>A. A. Dejneke </em>ili <em>A. M. Kanevskog.</em> Kod pozorišnog dekora i kostima postepeno su potisnute ranije konstruktivističke tendencije <em>F. A. Šestakova</em> i braće <em>Stenberg</em>, ili kubističko-futuristička varijanta <em>Aleksandre Eksler.</em> Umesto ovih »formalističkih tekovina kapitalističkog društva« prevladava realistička koncepcija <em>D. N. Kardovskog, V. A. Simova</em> i dr. Uopšte uzevši, sve grane primenjenih umetnosti u ovim godinama karakteriše oštra borba za prihvatanje novih oblika u okviru idejne estetike socijalističkog realizma. Jedna od pozitivnih posledica bilo je aktiviranje pojedinih tradicionalnih centara zanatstva, uz obilno korišćenje folklora različitih nacionalnosti: snažno se afirmiše ćilimarstvo Turkmenije, Azerbajdžana, Kazahstana. Armenije, Ukrajine, Kurske i drugih oblasti; obrada metala u Dagestanu; rezbarija i gravira u kosti u Tobolsku; majstori rezbari u drvetu iz moskovske oblasti; ukrajinska grnčarija; uzbekistanska i tadžikistanska ornamentika. Pored starinskog centra za lakovanu minijaturu, Sela Fedoskina, ovu umetnost prihvataju i nekadašnji ikonopisački centri, sela Paleha i Mstere. Radovi narodnog zanatstva bili su zapaženi i na brojnim međunarodnim izložbama.<br /> Primenjene umetnosti prodiru i u industriju, gde su kolektivi umetnika angažovani u fabrikama tekstila, porculana, fajansa ili metalnih proizvoda. Vidnu ulogu pri izradi umetničkih predmeta od stakla imala je tridesetih godina vajarka <em>V. I. Muhina.</em> Najviši tehnički nivo dostiže industrija porculana; ističe se lenjingradska manufaktura imena М. V. Lomonosova, u kojoj su angažovani poznatiji umetnici kao <em>N. M. Suetin, V. V. Kuznjecov i A. V. Ščekatihina-Potocka.</em><br /> Ratne godine 1941—45 angažovale su sve snage u borbi protiv zavojevača, pa tako plakat, ilustrovani listovi i časopisi sa političkom karikaturom ponovo obrađuju borbene patriotske teme. Posebne mape crteža izdaju se kao popularni ciklusi: »Lenjingrad u danima blokade« (1942—44) <em>A. F. Pahomova,</em> »Sevastopolj« (1941—42) <em>L. V. Sojferrisa,</em> »Lenjingrad-Baltik« (1941—44) <em>S. S</em>. <em>Boima </em>i druge.<br /> U posleratnim godinama postepeno se javlja izvesna tendencija ka slobodnijoj obradi i dekorativnosti. To se naročito odnosi na unikatne predmete primenjenih umetnosti: ćilimovi, posuđe, nameštaj, draperije i vezovi. Kao posebno popularna vrsta u ovom periodu ističe se ilustracija knjiga u vidu serija gravira u drvorezu, a na poznate teme kao Puškinova drama »Boris Godunov«, rad <em>V. A. Favorskog.</em> Umetnici se masovno angažuju u obradi tekstila, porculana, fajansa, stakla, keramike, predmeta od kože, zlatarskih proizvoda, lakovane minijature, dekorativne sitne plastike od kamena, kosti, roga i drugih materijala<br /> LIT.: <em>A. Benois</em>, The Russian School of Painting. 1916. — <em>R. H. Newmarch,</em> The Russian arts, New York 1916. — <em>L. Réau</em>, L’art russe de Pierre le Grand á nos jours, Paris 1922. — <em>A. Eliasberg</em>, Russische Baukunst, München 1922. — <em>G. K. Lukomski</em> Alt-Russland, Architektur und Kunstgewerbe, München 1923. — <em>El Lissitzky,</em> Russland, Die Rekonstruktion der Architektur in der Sowjetunion Wien 1930. — <em>Ph. Schweinfurt, </em>Geschichte der russischen Malerei im Mittelalter, Haag 1930. — <em>M. Alpatov i N. Brunov,</em> Geschichte der altrussischen Kunst 1932. — <em>E. Lo Gatto</em>, Gli artisti italiani in Russia I—II. Roma 1934—35. <em>— A. H. Свирин</em>, Миниатюра древней Армении, Москва i Ленинград 1939. — <em>Б. В. Веймарц</em>, Искусство Средней Азии, Москва i Ленинград 1940. — <em>С</em>. <em>Забелло</em> i dr., Русское деревянное зодчество, Москва 1942. — <em>II. П. Себеров,</em> Памятники грузинского зодчества, Москва 1947. — <em>W. Matthey, </em>Russische Kunst, Einsidelen—Zürich 1948. — Народное декоративное искусство СССР, Москва i Ленинград 1949. — <em>H. H. Коваленская, </em>Русское искусство первой половины XIX века, Москва 1951. — <em>Р. С. Кауфман,</em> Советская тематическая картина 1917—1941, Москва 1951. — <em>И. Э. Грабарь, В. Н. Лазарев</em> i <em>B.</em> <em>C. Кеменов,</em> История русского искусства, I—III, Москва 1953—55. — <em>G. Hamilton,</em> The Art and Architecture of Russia, Harmondsworth 1954. — Изобразительное искусство Советской Украины, Москва 1955. — <em>V. Lasareff</em> i <em>О. Demus,</em> Early Russian Icons, UNESCO, 1956.— История русской архитектуры, Москва 1956. — <em>Ф. Ч. Сыркина,</em> Русское театрально-декорационное искусство второй половины XIX века, Москва 1956. — <em>И. Э. Грабарь, </em>История русского искусства, Москва 1957. — Советская скульптура (red. А. Зотов), Москва 1957. — V.: <em>Armenija, Ikona, Ikonografija, Lenjingrad, Moskva.<tab></em>S. Žić.</tab><br /> <em>VIDI PRILOG</em>",4,sssr.pdf,
SLOVENIJA,227,"<strong>SLOVENIJA, </strong>socijalist. republika u sastavu SFR Jugoslavije.<br /> SADRŽAJ: PRETHISTORIJA, str. 228; RIMSKO RAZDOBLJE, str. 228; RANI SREDNJI VIJEK, str. 229; ARHITEKTURA, str. 229; SKULPTURA, str. 233; SLIKARSTVO, str. 236; PRIMIJENJENA UMJETNOST, str. 239; ARHEOLOŠKA ISTRAŽIVANJA, str. 242; RAZVOJ HISTORIJE UMJETNOSTI, str. 242; LITERATURA, str. 244.<br /> Eksponirani geogr. položaj Slovenije u srednjoj Evropi i više nego četiri tisuće godina stara kult. tradicija imaju za posljedicu, da je umjetnost na ovim područjima — unatoč gotovo tisuću i petstogodišnjem zajedničkom životu Slovenaca s kulturom zap. naroda — razvila neke posebne crte, karakteristične za nju u cijelosti, a i u njenim hist. i regionalnim komponentama. Dodir venetskih i ilir. područja, prodor zapadnjačkih Kelta, dugotrajna vlast Rima, Seoba naroda i smirenje s naseljenjem Slovenaca u drugoj pol. VI <em>st.</em> pokazuju kako su svjetske hist. peripetije neposredno pogađale slov. područje. Smirenje u drugoj pol. I milenija imalo je za posljedicu, da se slov. kultura razvijala na dodirnim tačkama četiriju najznačajnijih evr. etničkih skupina, romanske, germanske, madžarsko-mongolske i slavenske, čiji su Slovenci najistureniji zap. dio. Taj je položaj rezultirao time, da su Slovenci od susjeda poprimali naprednije pobude, a ujedno sami na njih prenosili svoje. Smještena na krajnjem juž. rubu srednjoevr. prostora, gdje je Mediteran preko Jadranskog mora s Tršćanskim zaljevom najdublje zadro u taj prostor, Slovenija zaprema upravo sudbinski položaj. Taj se položaj često aktivirao kao križanje prometnih, kulturnih, osvajačkih i političkih tokova: u prethistoriji kao »jantarski put« koji je povezivao Baltik s jadranskim Mediteranom; za vrijeme prodiranja Kelta preko Balkana na Bliski istok; kasnije kao onaj dio Rim. Imperija, preko kojega su se račvali osvajački putovi u smjeru sjeveroistoka, istoka i jugoistoka. Ovi su se tokovi ponovili u obratnom smjeru za vrijeme Seobe naroda, zatim ponovno prema istoku i, konačno, u karolinško doba sa smirenjem kroz nekoliko stoljeća nakon poraza Madžara na Leškom polju sredinom X <em>st.</em> Oživjeli su ponovno za vrijeme napoleonskih ratova; od sredine XIX st. uznemirivao ih je njem. »Drang« na jug i istok. Ovo je sudbonosno čvorište posljednji put potreseno u naše vrijeme, sve dok mu Oslobođenje nakon okupacije nije vratilo mir. Kad je ovo čvorište mirovalo, u Sloveniji je dolazilo do izražaja zatišje koje se odražavalo u umjetničkom životu kao poseban govor u zajedničkom jeziku umjetnosti evr. Zapada.<br /> U toku četiri milenija došla je u Sloveniji postepeno do izražaja kultura sojenica u Ljubljanskom barju, kultura groblja sa žarama, ilirsko-venetska kultura situla, rim. provincijska umjetnost u sjeni Akvileje i na kraju kultura Slovenaca s karakterističnim svojstvom uživljavanja u srednjoevr. kult. klimu, sve dok konačno Slovenci nisu u svjetlu buđenja nar. svijesti sazreli do stvaralačke slobode koja usmjerava slov. umjetnost posljednjih stotinu godina. Na ovaj razvitak utjecala su u mnogočemu hist. zbivanja počevši od naseljenja u drugoj pol. VI <em>st.</em> Prvi značajni događaj bilo je oslobođenje od Avara oko 625 i priključivanje slav. istočnoalpskoj plemenskoj zajednici pod rukovodstvom Sama dovršeno oko 660, kad se afirmirala samostalna kneževina Karantanija koja je postojala do otprilike 745. Tada su Slovenci, povezani s Bavarcima, primili kršćanstvo i zatim postali vazalna kneževina države Franaka s unutarnjom samoupravom do oko 820, kad je Karantanija postala franačka grofovija. Kratkotrajnu samostalnost doživjela je pod knezom Koceljem koji vlada 869—74 Panonijom. Nakon poraza Ljudevita Posavskog i nakon sloma Panonije, slov. zemlje uključene su za tisuću godina u njem. državu s feudalnim sistemom, stranim nar. interesima, rukovođenim njem. opunomoćenicima. Pustošenja madž. pohoda između IX i sredine X <em>st.</em> pogodila su i slov. zemlje i uništila prva svjedočanstva kršćanske kulture i umjetnosti. Nakon poraza Madžara njem. se feudalni sistem od početka XI <em>st.</em> definitivno učvrstio na slov. tlu i postepeno zatro i posljednje ostatke karantanske nar. samouprave, koju je predstavljalo ustoličavanje koruških vojvoda na kneževskom kamenu kod Krnskoga grada (taj se spomenik čuva u Zemaljskom muz. u Celovcu) i na još sačuvanom kamenom vojvodskom prijestolju nedaleko od Gospe Svete. Feudalni je sistem imao za posljedicu komadanje Slovenije na brojne dinastičke teritorije, kojima nakon pobjede Rudolfa Habsburškog 1278 vlada do 1918 habsburška vladarska kuća. Slovenski je teritorij bio organiziran u vidu većih upravnih jedinica, zemalja, a to je pola tisućljeća sprečavalo svaku mogućnost jedinstvene obrane slov. nacionalnih interesa. Unatoč habsburškom pokroviteljstvu, slov. zemlje doživljavale su teže potrese: u drugoj pol. XV <em>st.</em> zbog turskih upada, zatim zbog dvjestagodišnje opasnosti od turskih prodora u srednju Evropu, zbog nekoliko pokušaja seljačkih buha u XVI i XVII <em>st</em><em>.,</em> u drugoj pol. XVI <em>st.</em> zbog pobjede reformacije te zbog rekatolizacije koja usljeđuje oko 1600. Za nar. preporod Slovenaca bilo je od izvanrednoga značenja organiziranje Napoleonovih »Ilirskih provincija« (1809—14), kad su u upravnu jedinicu s glav. gradom Ljubljanom spojene Kranjska, zap. Koruška, Primorje, Istra, Hrvatsko Primorje i Dalmacija. Nakon revolucije 1848 stalno raste nar. svijest a s njom i svjesna slovenizacija kult. i umjetničkog života. Nakon sloma Austro-Ugarske 1918, pretežni dio Slovenije ulazi u Državu SHS. — Plod pobjede u NOR-u je SR Slovenija, u kojoj su prvi put sjedinjeni gotovo svi Slovenci.<br /> О umjetnosti poganskih Slovenaca i о nasljeđu, što su ga donijeli s područja onkraj Karpata, nema pouzdanih podataka. Navodni »staroslavenski hram« u Ptuju rasplinuo se u privlačivu hipotezu. Tek iz vremena poslije pokrštenja, od VIII do XI <em>st</em><em>.,</em> postoje pouzdana svjedočanstva о materijalnoj kulturi i о umjetničkom obrtu Slovenaca; to su nalazi iz ovećih grobišta na gradu u Ptuju, na Bledu, u Kranju i dr. Oba spomenika koruškog ustoličavanja — kneževski kamen koji je kapitel rim. stupa, te vojvodska stolica na Gosposvetskom polju, sastavljena od rim. ploča i ranoromaničkoga kapitela u obliku dvostrukoga prijestolja — ukazuju na to, da je tadašnjim Slovencima bila još strana lik. kultura svrsishodnog oblikovanja, kakva je postojala na evr. jugu i zapadu. Iz predmadžarskog doba sačuvani su samo crkva na Krnskom gradu i temelji Pribinine crkve u Récseskútu u Panoniji; one odražavaju način građenja usvojen posredstvom misionara. Kontinuirani niz umjetničkih spomenika počinje tek u doba romanike, kad se podižu crkve u središtima obnovljene crkvene organizacije, prvi samostani i utvrđeni gradovi (burgovi). Ipak je sva ova djelatnost obilježena oblicima poprimljenim posredstvom feudalnih, samostanskih i crkvenih veza, tako da se može označiti samo kao izraz kulturne kolonizacije. Jedino u provincijskom graditeljstvu dolaze počevši od XII <em>st.</em> polako do izražaja znaci domaćeg razvitka. I rana gotika i uglavnom još cijelo XIV <em>st.</em> idu sa svojim glav. spomenicima u ovaj okvir, no u provincijskom graditeljstvu već se pojavljuju tragovi vlastite tradicije; to vrijedi i za slikarstvo počevši od sredine XIV <em>st. </em>Kasna gotika XV <em>st.</em> i njen nastavak do sredine XVI <em>st.,</em> međutim, dokazuju već toliko snalaženje u zap. kulturi, da se u svim lik. granama javljaju domaći elementi: u <em>arhitekturi</em> dolazi do izražaja slov. varijanta kasnogotičkoga dvoranskog prostora u škofjeloško-kranjskoj skupini, a u provincijskoj arhitekturi tip crkve sa zvjezdasto-rebrastim svodom, obogaćen reljefnim zaglavnim kamenima, te s ravnim oslikanim stropom broda i bogatim slikarskim ukrasom. U <em>slikarstvu</em> slijede nakon putujućih furlanskih majstora domaće radionice: prvu značajniju radionicu osniva Janez Ljubljanski. I u <em>kiparstvu</em> dolaze, pored ljubljanskog centra, do izražaja i manja središta, tako da se u kasnoj gotici može nazrijeti prvo razdoblje, kad se slov. likovna umjetnost u cijelosti izrazila na svoj vlastiti način. Na ovo se nadovezuje cjelokupni kasniji razvitak slov. umjetnosti. Od sredine XV <em>st. </em>Ljubljana dolazi sve više do izražaja kao kulturni i umjetnički centar većega dijela Slovenije, a kako se poslije reformacije, u razdoblju baroka, ova njena uloga stalno proširuje i povećava, ona postaje u XVII <em>st.</em> značajni posrednik srednjoevr. utjecaja na Hrvatsku, a u XVIII <em>st. </em>najvažniji umjetnički centar u jugoist. dijelu alpskog prostora, između Venecije i Graza. U baroku, koji slijedi nakon gotike, slov. umjetnost doživljava pun razvitak u kojemu se očituju i lokalne stilske varijante. Barok se u XVII <em>st.</em> javlja kao nastavak manirizma; najbolji izraz našao je u bogatom rezbarskom i kiparskom oblikovanju »zlatnih oltara« i s njima povezanim rezbarskim i slikarskim umjetničkim obrtom. Već ovdje su se često približile do slivanja međunarodna stilski diferencirana umjetnost i pučko umijeće koje se u XVIII <em>st. </em>razvilo u oslikavanje čeonih stranica pčelinjih košnica, u slikanje na staklu i ilustriranje rukopisa namijenjenih puku. Za viši nivo stvaralaštva u XVIII <em>st.</em> je karakteristično, da su sada za cjelokupno područje mjerodavna tri centra, Venecija, Ljubljana i Graz, kao i činjenica, da je Ljubljana već sasvim sazrela do uloge centra više-manje mjerodavnoga za cijelo slov. područje. On se u arhitekturi, kiparstvu i slikarstvu toliko osamostalio, da se može ubuduće opravdano govoriti о ljubljanskom baroku i о Ljubljani kao središtu mjerodavnom za slov. umjetnost. U doba baroka inicijator je umjetničkih ambicija rodoljublje koje od doba prosvjetiteljstva, a naročito od vremena Ilirskih provincija i od 1848 dobiva sve više značaj nacionalne svijesti s težnjom za afirmacijom u međunarodnoj zajednici. Ovo je došlo do izražaja prvi put oko 1900 pojavom slov. impresionizma, kad je slov. slikarstvo zbog svojih vlastitih vrednota došlo do izražaja kao značajan kreativni faktor u okvirima evr. i južnoslav. nastojanja. Kad se u razdoblju između dva rata, putem škola J. Plečnika i I. Vurnika, osamostalila i arhitektura, dostignut je nakon Oslobođenja stupanj kad se u svim granama lik. stvaranja, napose u grafici i arhitekturi, slov. umjetnost pojavljuje kao ravnopravna kod kuće i drugdje u kult. svijetu. Gotika, barok, impresionizam i dostignuća nakon 1950 pokazuju jasno i karakteristično razvojni put slov. likovnog stvaralaštva.&lt;tab&gt;F. St.&lt;/tab&gt;<br /> PRETHISTORIJA<br /> Područja, na kojima danas obitavaju Slovenci, pripadala su prije rim. osvajanja najprije po imenu nepoznatim etničkim skupinama, a onda ilirskim, venetskim i keltskim plemenskim skupinama lovaca, pastira i poljoprivrednika, koje su kasnije, pod grčko-rim. utjecajima, prihvatile socijalno-političku organizaciju višega stupnja; pojedine su čak pokazivale tendenciju formiranja države (Norici). U sklop Rimskog Imperija ovo je područje ušlo između ← 35 i ← 15, ne promijenivši svoj etnički sastav, i bilo je upravno uključeno dijelom u provinciju Noricum, a dijelom u provinciju Pannonia. Infiltrate Seobe naroda moguće je već rano dokumentirati; intenzivniji, međutim, oni postaju u toku IV, V i VI <em>st.</em> (gotski, langobardski, franački i slavenski). Slaveni se definitivno ovdje zaustavljaju i preslojavaju istočno-alpski prostor. — О spomenicima kojima bi vrijednost određivala povijest umjetnosti, u razdoblju paleolitika i neolitika na području Slovenije još ne može biti govora. Relativno obilje nađenih artefakata iz toga vremena ulazi u okvir proučavanja obrtničke djelatnosti, a svjedoči о visokoj tehničkoj vještini. U eneolitiku bogato ornamentirana keramika (ornamenti su često grupirani u metope, a sastoje se od linija, trokuta, kvadrata, zvijezda) i keramički idoli (idol iz Ljubljanskoga barja i s Ptujskoga grada) svjedoče о tendenciji umjetničkog ukrašivanja; analogno se može zaključiti, da su bili dekorirani i ostali proizvodi ljudske ruke, u prvom redu nastambe. Sojenice nisu samo tehnički uspjeh čovjeka onoga vremena; budući da je živio u skupinama i na većim površinama koje je morao srediti, sojenice znače i zametke koncepcije »urbanističkog« formiranja. Brončano doba razmjerno je slabo dokumentirano; kovina je u to vrijeme dragocjenost, koju je čovjek volio dekorirati (npr. bodeži u Narodnom muzeju u Ljubljani i u Pokrajinskom muzeju u Mariboru). Naselja iz toga doba još su nepoznata. — U idućim stoljećima formiraju se, dijelom na starim osnovama, ilirska i venetska plemena koja su obitavala i na području Slovenije, ostavivši bogato kulturno nasljeđe (hallstatska kultura). Njihova utvrđena boravišta sa socijalno diferenciranim stanovništvom koje se, čini se, rado grupira po rodovima, poznata su u velikom broju (narod ih obično označuje kao gradišta), mada nijedno još nije istraženo. Položaj gradišta (koje se obično sastoji od dva dijela, sa zametkom akropole) brižljivo je izabran i sa strateškoga i s ekonomskoga stanovišta. Gradišta su pokatkad utvrđena zamršenim sistemom rovova i nasipa, s posebno osiguranim ulaznim vratima. U neposrednoj okolici naselja nalaze se nekropole, u kojima su mogile (u promjeru do 60 <em>m</em>, visoke do 10 <em>m</em><em>,</em> npr. kod Stične) arhitektonski formirane; podnožje im je često kružni vijenac izveden u suhozidu. Nalazi, većinom grobni prilozi, pokazuju visoku tehničku razinu a dijelom i izuzetan umjetnički izraz, osobito u dekoraciji situla (Vače, Stična, Most na Soči, Magdalenska gora, Valična vas), pojasnih kopča (Vače, Magdalenska gora, Brezje, Zagorje), dijadema (Stična) i, posebno, dijelova ratničke opreme (Vače, Stična, Novo Mesto; osobito je značajna sitna plastika borca iz Vača). U ovom periodu, koji arheolozi dijele na više razvojnih stupnjeva, stanovnici su se istočno-alpskoga prostora u proizvodima umjetničkog obrta približili kulturnoj razini tadašnjega sredozemnog, u prvom redu italskoga svijeta; to je posebno pokazala izložba »Umjetnost alpskih Ilira i Veneta, situle od Pada do Dunava« (Ljubljana 1962).<br /> Razdoblje mlađega željeznog (latenskog) doba znači ekonomsko-socijalnu i dijelom političku promjenu, a u prvom redu promjenu u tehničkom pogledu (izradba i preradba metala, trgovina s Rimom, socijalno i upravno uređenje). Ovo razdoblje, koliko se to može danas prosuditi, nije bilo osobito sklono umjetničkom stvaranju, mada je sobom donijelo dosta umjetničko-obrtničkih i tehničkih novosti (kovanje keltskoga novca prema grčkim uzorcima, nov stil dekoracije umjetničko-obrtničkih predmeta za svakodnevnu upotrebu). U mnogome je, međutim, očit — osobito u sjedištima rodovskih starješina i upravne organizacije koja su obično veće i planski podignute urbane formacije (Celeia, Štalenski vrh iznad Gospe Svete/Magdalensberg) — direktan utjecaj italskih, a dijelom i helenističkih obrtnika (npr. brončani kip mladića, arhitektura, zidna dekoracija i dr. sa Štalenskog vrha).<br /> RIMSKO RAZDOBLJE<br /> U kasnolatenskoj fazi dolaze ovi krajevi gotovo neprimjetno u sastav Rimskog Imperija, što ujedno znači i organski završetak u razvoju i formiranju prethistorijske materijalne kulture. Organizaciona snaga Rima temeljito je izmijenila život staroga življa alpskih dolina, koji je i tehnički i društveno-razvojno postepeno stagnirao. Život, koji je počeo teći novim cestama i bujao u gradovima, tvrđavama i obrtničkim centrima, stvorio je golem broj do danas sačuvanih kvalitetnih lik. ostvarenja; među njima ima, doduše, i nešto uvezenih predmeta, ali većina tih ostvarenja može se okarakterizirati kao proizvod provincijalno-rim. umjetnosti. Novi poredak, koji je rim. okupacija donijela stanovnicima ovih krajeva, temeljio se na strogoj vojno-upravnoj organizaciji i na promjeni vlasničkih odnosa i sredstava za proizvodnju. Ovo je imalo za posljedicu s jedne strane brzi razvoj novih naselja koja su služila posebnim svrhama (<em>Ad </em><em>IX lapidem-Log</em> pri Ljubljani kao poljoprivredno-poštanski zaselak koji se razvio uz miljokaz; novoosnovana <em>Emona-</em>Ljubljana), a s druge strane relativno brzo uključivanje prastarih naselja (keltski <em>oppidum Celeia-</em>Celje) i zemljišnopravnih odnosa u novi poredak (katastar, census). — Zasnovana planski, izvedena obično prema geometrijskom tlocrtu i utvrđena često zidinama <em>(Emona),</em> gradska su naselja redovno imala gustu mrežu kloaka i akvedukte, koji su dovodili vodu ponekad i s udaljenosti od 20 <em>km</em> (Pohorje—<em>Poetovio-</em>Ptuj; tragova ant. akvedukata ima u Sloveniji otprilike na 25 mjesta). Naselja su bila ispresijecana i međusobno povezana solidno građenim i dijelom do danas sačuvanim cestama (na Ljubljanskom barju, kod Šempetra ob Savinji, ist. od Konjica, kod Ormoža); njihovu trasu obilježavaju iskopani miljokazi (osobito na potezu <em>Celeia</em>—<em>Poetovio</em>). Gradska područja dijelila su se na manje jedinice i na manja naselja različita karaktera: sela, poštanske i carinske postaje, riječna pristaništa, obrtnička naselja, lječilišta, kultna središta, carske domene i posjedničke dvorce. — Vojska je na tim područjima imala svoje logore (Ločica pri Šempetru ob Savinji, <em>Poetovio</em>), kaštele (<em>Nauportus-</em>Vrhnika, Ulaka pri Ložu, <em>Castra-</em>Ajdovščina sa sačuvanim zidinama, obnovljeni kaštel <em>Ad pirum-Sv.</em> Jedert na Hrušici), stražarnice i beneficijarske postaje (npr. <em>Praetorium</em> <em>Latobicorum-</em>Trebnje) i obrambene zidove (<em>clausurae Alpium </em><em>Iuliarum</em> između Tarsatike i Julijskih Alpa). Ponekad je stanovništvo samo moralo graditi svoja zakloništa, osobito u doba kasne antike (Malence kod Krškoga, Vranje kod Sevnice). Ispred naselja, duž cesta, sačuvale su se prostrane nekropole. Nadgrobni spomenici, često ukrašeni reljefima i kipovima od kojih neki znače i lik. vrijedna djela (edikule u Šempetru ob Savinji, pranger u Ptuju), omogućuju neposredan uvid u etnički i socijalni sastav stanovništva kao i u njegove predodžbe о posmrtnom životu (lapidariji u Kopru, Ljubljani, Celju, Mariboru i Ptuju). — Arheol. iskapanja na već spomenutima a i na drugim mjestima otkrila su rim. i starokršćanske kultne zgrade (Herkulov hram u Celju, mitreji u Ptuju; starokršćanske crkve u Ptuju, Celju i u Malencama), dekorativne detalje, npr. mozaične podove (Celje) i freske, kamene arhitektonske elemente (kapitele, stupove, grede) i, osobito, kipove i portrete (Germanikovo poprsje iz Rifnika, Hadrijanova glava iz Ptuja, građanin iz Emone, norički vojnik u Celju, torzo časnika iz zaseoka Zagrada kod Prevalja, mladić iz Ptuja). Najviše ima sitnih predmeta dnevne upotrebe, koji su pohranjeni u gotovo svakom muzeju u Sloveniji i koji pripadaju serijskoj obrtničkoj izradbi. Posebno mjesto u nizu tih sitnih nalaza pripada novcima.<br /> RANI SREDNJI VIJEK<br /> Za vrijeme od pola tisućljeća rim. kultura se iživjela i u razdoblju Seobe naroda približila se svome kraju. Rim. ekonomski, socijalni i upravni poredak raspao se odnosno izmijenio. Djelatnost obrtnika svela se na druge temelje a kvaliteta proizvoda je pala, jer je trebalo zadovoljiti u prvom redu potrebe pokretnih vojnički organiziranih grupa (gotsko-langobardski predmeti iz Kranja). Slovenci, kad su se stalno naselili u Istočnim Alpama, počeli su postepeno — na bazi kulturne baštine koju je sačuvalo staro stanovništvo, te vlastitog lik. shvaćanja i stalnih utjecaja sa Zapada i Istoka — izgrađivati vlastitim potrebama i mogućnostima prilagođene forme naselja i rodovskih centara, nakita (zlatni prsten iz Ptuja, nakit iz Bleda), oružja (ostruga iz Gojačâ) i predmeta za dnevnu upotrebu (kopče iz staroslav. nekropola, fibula s kentaurom-strijelcem iz Bleda), dakle svoju karakterističnu duhovnu i lik. kulturu, koju tek postepeno otkriva arheologija.<br /> Građa s područja prethistorije, rim. razdoblja i ranoga Srednjega vijeka objavljivana je u prvom redu u stručnim časopisima (danas: Arheološki vestnik, Varstvo spomenikov, Situla, Arheološki katalogi Slovenije). U cijelosti nije sav taj kompleks ocijenjen ni umjetnički ni historijski. Za prethist. doba još je uvijek mjerodavno djelo <em>Moritza Hoernesa</em> i <em>Oswalda</em> <em>Menghina</em> »Urgeschichte der bildenden Kunst in Europa«. Pojedine probleme analiziraju <em>Vojeslav</em> <em>Mol</em><em>è </em>(»Umetnost situle iz Vač«), <em>Rajko Ložar</em> (»Arheološki oddelek« u »Vodniku po zbirkah Narodnega muzeja v Ljubljani«), <em>Jože Kastelic</em> (»Figuralna dediščina arheoloških dob v Sloveniji«, »Situla z Vač«, »Nov tip halštatskega diadema v Sloveniji«, »Umetnost situl od Pada do Donave«) i <em>France</em> <em>Star</em><em>è</em> (»Dekoracija pravokotnih pasnih spon na Kranjskem«, »Kipec ilirskega bojevnika z Vač«).<br /> Za rim. doba zbog svoje su temeljitosti najvažnija djela <em>Arthura Schobera </em>(»Römische Grabsteine von Noricum und Pannonien«, »Zur Entstehung und Bedeutung der provinzialrömischen Kunst«, »Die Römerzeit in Österreich und in den angrenzenden Gebieten von Slowenien«). U obzir valja uzeti i djela <em>Silvija Ferrija</em> »L’arte romana sul Danubio«. Detaljne analize i interpretacije pružaju radovi: <em>Rudolf</em> <em>Egger</em> »Frühchristliche Kirchenbauten im südlichen Noricum«; <em>Rajko</em> <em>Ložar</em> »Ornamenti noriško-panonske kamnoseške industrije«; <em>Walter</em> <em>Schmid</em> »Ptujske krščanske starosvetnosti«, »Das Eindringen der römischen Kultur in Noricum«; <em>Jože </em><em>Kastelic</em> »Ein Ausflug nach Šempeter«; <em>Erna</em> <em>Diez</em> »Zur Darstellung des Totenopfers auf norischen Grabsteinen«, »Die Hadrianbüste in Ptuj«, »Selene-Endymion auf pannonischen und norischen Grabdenkmälern«; <em>Josip </em><em>Klemenc</em> »Rimske izkopanine v Šempetru«; <em>Milica </em><em>Detoni</em> i <em>Tine</em> <em>Kurent</em> »Modularna rekonstrukcija Emone«.<br /> Za rani Srednji vijek značajni su radovi: <em>Josip Korolec</em> »Staroslovenska grobišča v severni Sloveniji«; <em>Jože Kastelic</em> »Slovanska nekropola na Bledu«, »Les boucles d’oreilles à corbeille en Slovenie«, »Staroslovanski Kranj«, »Blejska fibula s kentavrom-lokostrelcem«; <em>A</em><em>. Valič</em> »Staroslovansko grobišče na Blejskem Gradu«.&lt;tab&gt;J. Šl.&lt;/tab&gt;<br /> ARHITEKTURA<br /> <strong>Od naseljenja do romanike. </strong>Razdoblje slov. političke samostalnosti od naseljenja do karolinške renesanse nije u arhitekturi ostavilo vidljivije tragove. Pretpostavlja se, da je na pretežnom dijelu područja, koje su zauzeli Slovenci, prevladavala konstrukcija od pletera i građenje od drva i ilovače; arhitektura od kamena najprije se afirmirala u predjelima koji su joj odgovarali po prirodi tla, po podneblju i gdje je postojala tradicija gradnje od kamena. U prvom razdoblju nakon naseljenja nastavljaju se tradicije tipova naseobina i oblika graditeljstva, koje su stanovnici donijeli sa sobom iz pradomovine. Određeni su utjecaj, bez sumnje, izvršili novi materijalni uvjeti i graditeljska kultura ranijih stanovnika na ovom teritoriju. Arhitektura ovoga razdoblja formirala se u znaku elementarnoga, pučkoga graditeljstva.<br /> Političko i vjersko vezanje uza Zapad sredinom VIII <em>st.</em> imalo je dalekosežne posljedice za razvitak i karakter arhitekture. Usporedo s političkom kolonizacijom počeli su se probijati strani utjecaji isprva na područje karantanskih Slovenaca, a odavle zatim dalje, preko alpskih prijelaza i duž vodenih putova, u ostale slov. pokrajine. Iz ovoga doba ostao je tek malen broj tragova, a i ovi se većinom nalaze na području austr. Koruške. Od spomenika karolinškoga perioda najznačajnija je župna crkva sv. Petra i Pavla u sklopu nekadašnjega Krnskoga grada (Karnburga) na rubu Gosposvetskog polja kod Celovca. Njen tlocrt ima oblik pravokutnoga broda s kvadratično završenim korom. Vojvodsko prijestolje na Gosposvetskom polju zanimljiva je kombinacija rim. i ranosrednjovj. spolija. U blizini Blatnog jezera (Balatona) u Madžarskoj otkriveni su temelji jedne od crkava prijestolnoga grada kneza Kocelja, kojemu je salzburški nadbiskup slao zidare i tesare. Tràgovi predromanike u Sloveniji nalaze se u Slivnici kod Maribora, na Svetim gorama ob Sotli (kapele sv. Jurja i sv. Martina) i u Batujama u Vipavskoj dolini.<br /> <strong>Romanika. </strong>Romanika dolazi do izražaja od XI <em>st.</em> kao izrazita popratna pojava kulturne kolonizacione djelatnosti, a održava se sve do sredine XIII <em>st. </em>Kolonizaciju je propagirao živahan crkveni život, pojačan reformatorskim duhom koji je proizašao iz Clunyja. Posrednici romanike bili su benediktinski, križarski, cistercitski i kartuzijanski samostani, a u manjoj mjeri i zamci i gradovi koji se počinju tada formirati. Iz ovoga doba potječu najranije građevine od kamena u sklopu samostana i sjedišta pražupa, a u znatno manjoj mjeri i zamkovi. Vrlo su rijetki spomenici sačuvani u cijelosti, a i ovo su manje građevine; u objektima koji su kasnije pregrađivani sačuvane su većinom tek prvobitne građevinske jezgre, ruševni dijelovi i skromni tragovi ranijega stanja. Samostansku arhitekturu predstavljaju objekti benediktinaca (tragovi u Gornjem Gradu), križara (Ljubljana), cistercita sa dva značajna spomenika (Stična i Kostanjevica na Krki), kartuzijanaca (Žički samostan, Spitalič, Jurklošter) kao i prosjačkih redova (Ptuj — dominikanci, Studenice kod Poljčana). Među njima su i po stanju očuvanosti najznačajnije samostanske crkve u Stični i u Kostanjevici. Unatoč kasnijem gotičkom i baroknom pregrađivanju predstavlja crkva u Stični (posvećena 1156) u rekonstrukciji tip trobrodne bazilike sa stupcima i ravnim stropom; ona ima transept i nadsvođeni trodijelni ist. dio koji zatvaraju tri polukružne apside. Tlocrt crkve bazira se na starijoj clunyjevskoj shemi; njen svjetovni graditelj, cementarij <em>Mihael</em>, bio je Francuz u službi cistercitskoga reda. Samostanska crkva u Kostanjevici (oko 1250) ima trobrodnu osnovu razvijenijega tipa Fontenay sa transeptom i petodijelnim ravno završenim korom. Bila je u cijelosti rebrasto nadsvođena. U konstrukcijama manifestiraju se već izraziti gotički elementi, kao službe (Dienste), šiljasti rebrasti lukovi kruškasta profila i s konzolama, a stilski je zrelom kiparskom inventivnošću ostvaren biljni, čak i figuralni kapitel. Zbog ovih karakteristika svrstava se Kostanjevica među spomenike tzv. »prelaznog stila«. Unatoč kasnijim pregradnjama može se uočiti romanička jezgra u velikim trobrodnim župnim crkvama u Mariboru, Ptuj u, Starom Trgu pri Ložu i u Šmarju na Dolenjskom. U posve sačuvane jednobrodne crkve ide i filijalna crkva sv. Martina u Zgornjoj Dragi kod Stične sa zanimljivim, kupolasto izvedenim križnim svodom; po tome, a i na temelju nekih drugih indicija mogao bi se u njoj prepoznati rad graditelja Stične, <em>Mihaela;</em> ovom tipu pripadaju i Planinica pri Ljubljani te Turnišče u Prekmurju. Grupi jednobrodnih crkava sa zvonicima na ist. strani pripadaju crkve u Laškom, Vuzenici, Dravogradu, Ravnama i u Prevaljama. Istarsku grupu zastupaju u prvom redu crkve u Zanigradu, Hrastovlju, Miljama, a i temeljna koncepcija katedrale u Kopru. Rotunde se nalaze u Kopru (baptisterij i Sv. Elij), u Spodnjoj Muti i u Selu v Prekmurju, a kosturnice (kameri) u Gornjem Mokronogu, Jarenini i u Libeličama. Repertoar sakralne arhitekture dopunjavaju kapele burgova: Maloga grada u Kamniku, grada Turjak i grada u Starom Trgu nad Slovenjgradecom koja ima neuobičajen kvadratičan tlocrt s jednim centralno postavljenim stupom. Prvobitni romanički kao i kasniji srednjovj. burgovi uglavnom nisu u cijelosti sačuvali prvobitnu osnovu i stilske karakteristike. Većinom su već odavno bili napušteni, pa su od njih ostale samo ruševine ili su ih kasnija razdoblja uključila u kompliciranije kompozicione sklopove. Karakteristike najstarijih razvojnih perioda lakše se mogu uočiti u više-manje sačuvanim ostacima nego u kasnijim dogradnjama. U vrijeme romanike burg je bio zamišljen kao veći ili manji toranj (Čretež pri Mokronogu, Smlednik pri Ljubljani, Klevevž pri Novem Mestu, Krancelj nad Škofjom Lokom), kao kaštel s palasom često i s tornjem (Prem i Lož na Notranjskom, Hmeljnik kod Novog Mesta) ili samo s palasom (Planina nad Sevnico, Turjak pri Ljubljani). Tek izuzetno pojavljuju se obrambeni zidovi, uvijek bez kula, ali je zato neizbježiv sastavni dio romaničkoga burga obrambeni šanac koji opasuje masiv grada. Fortifikaciona arhitektura strogo je funkcionalna; stilski je bogatije tretirana jedino kapela, uključena u veći gradski ansambl (npr. dvokatna kapela u Malom gradu u Kamniku). Romanička stambena arhitektura sačuvala se u rijetkim primjerima u primorskim gradovima slovensko-tal. pograničnog pojasa (Koper, Piran), koji su održali urbanistički kontinuitet kroz cijeli Srednji vijek; njihovo očuvanje omogućila je i trajnija kamena konstrukcija. Na drugim je mjestima profana arhitektura bila od neotporne građe i jednostavnije koncipirana.<br /> <strong>Gotika. </strong>U drugoj pol. XIII <em>st.</em> romanika postepeno prelazi u gotiku. Ova transformacija, koja se zbivala paralelno sa strujanjima u zap. Evropi, predstavlja tzv. »prelazni stil«; njemu pripadaju pojedini sakralni spomenici navedeni već među romaničkima (Kostanjevica na Krki, Špitalič, crkva dominikanaca u Ptuju). Doba gotike obuhvaća XIV, XV i prvu pol. XVI <em>st.</em>; posljednji odjeci javljaju se u manje pristupačnim predjelima još u XVII <em>st.</em> Konsolidirane prilike uvjetovale su stilsku i teritorijalnu jedinstvenost gotičkih arhitektonskih spomenika. Bolje materijalno stanje provincije i procvat gradova omogućili su gradnju mnogih spomenika gotičke arhitekture: crkava i samostana, a jednako i profanih građevina (burgovi, gradske vijećnice, građanske i gospodarske zgrade). Žarištima arhitekture postaju gradovi, a odanle se utjecaji prenose i u provinciju. Često su i graditelji provincijskih crkava podrijetlom iz gradova, kao <em>Janez iz Radgone, </em><em>Peter</em> <em>Bezlaj</em> iz Ljubljane, <em>Andrej</em> i <em>Jurko iz Loke.</em> Razvitak gotike u pretežnom dijelu Slovenije, izuzevši obalni pojas koji se oslanja na venec. kulturni krug, odvija se paralelno s razvitkom u susjednim alpskim zemljama. Puk se neposrednije uživio u zapadnoevr. likovnu kulturu, počeo ju je oplođivati elementima pučke umjetnosti, a i tada dominantna stilska arhitektura u isto je vrijeme sve više urastala u pučko graditeljstvo. Dotle je slov. podrijetla bio samo bezimeni izvođač građevnih radova; od toga vremena sve su češći i Slovenci naručitelji i stvaraoci. S gotikom, u okviru općih evr. strujanja, počinje se javljati slov. arhitektura. Građevna djelatnost proširuje se na široko područje sakralne i profane arhitekture. U postepenom kontinuiranom razvoju prelazni stil evoluira preko rane, visoke i kasne gotike u renesansu i kasnije u barok. Svi su se razvojni tokovi bogato odrazili u slov. arhitekturi. U crkvenoj arhitekturi postepeno se bazilikalni tip građevine preuzet od romanike transformira u prostorno jedinstveniji dvoranski tip. Gotičku su arhitekturu uveli prvenstveno prosjački redovi (propovjedničke crkve franjevaca, dominikanaca, minorita i augustinaca). Crkve propovjedničkih redova karakterizira tzv. »dugi kor« kao završetak crkvenog prostora. Posebnu grupu čine gotičke crkve, koje su nastale kao posljedica pregradnja i proširenja starijih romaničkih objekata (katedrala u Mariboru, gotizirana u nekoliko razdoblja, čiji »dugi kor« potječe iz prve pol. XV <em>st.;</em> župna crkva u Ptuju). Ostale crkve s »dugim korom« nalaze se u Celju i Kranju te u Novom Mestu franjevačka crkva i kaptolska crkva (nezavršena osnova koja se odražava i u prijelomu uzdužne osi; ovo opravdava tezu da je rektifikacija nastala zbog orijentacije novoga gotičkog prezbiterija koji zahvaća tri svodna jedra i koji je zamijenio stariji; on je trebao također odrediti pravac novoga crkvenog prostora, što ipak nije bilo ostvareno). Neizvršenje plana ove crkve u Novom Mestu odrazilo se i u ostatku zvonika uz nju; to, a i imperativ svladavanja reljefa terena vjerojatno uvjetuju kriptu ispod prezbiterija, koja predstavlja u ovom razdoblju (oko 1420) izuzetak. Gotičke crkve u Vuzenici i u Laškom, gdje je gotički prezbiterij dograđen uz romanički, pojačava dominantan masivni zvonik; on se nalazi u centru kompozicije, uključen između crkvenog prostora i novog prezbiterija. U Crngrobu kod Škofje Loke postignuto je jedinstvo u harmoničnom stapanju romaničkih i gotičkih prostornih elemenata s kasnogotičkim trobrodnim dvoranskim prezbiterijem (rad <em>Jurka iz Loke</em>); opatijska crkva u Celju dobila je sadašnji oblik u XIV <em>st.</em> U XV <em>st.</em> brojne crkve imaju gotičke svodove. Tip manjih jednobrodnih filijalnih crkava s ravnim drvenim stropom i »kratkim korom« može se slijediti do kraja XVI <em>st.</em> u brojnim primjerima u provinciji (Visoko pri Ljubljani). Po stilskoj jedinstvenosti i dominantnom položaju na prvom se mjestu nalazi zavjetna Marijina crkva na Ptujskoj gori iz poč. XV <em>st.<strong>;</strong></em> ona je najkarakterističnija a i opremom prostora najdragocjenija gotička crkva dvoranskog tipa; u arhitektonskom pogledu uzor joj je crkva u Strassengelu, a u njoj ima i detalja koji su karakteristični za arhitekturu i skulpturu obitelji Parier. Dvoranski tip se uskoro poslije toga udomaćio i na drugim mjestima u Sloveniji, tako kod grupe župnih crkava Škofja Loka — Kranj (Kranj, nakon 1452; Škofja Loka, 1479 i Radovljica, 1495), a i na Dolenjskom (Šent Rupert, 1497) i na Notranjskom (Cerknica, oko 1520). Dvobrodnu shemu predstavljaju Sv. Primož nad Kamnikom (1459 i 1507) i Sv. Peter nad Begunjami. Značajna je grupa crkava s karakterističnim bogato oslikanim »kranjskim prezbiterijem« (Suha pri Škofji Loki, Sužid pri Kobaridu, Prilesje nad Plavmi ob Soči). Dojam već posvema renesansnog prostora daje filijalna crkva u Dvoru pri Polhovem Gradecu (sredina XVI <em>st.</em>), gdje je trobrodni prostor, što ga u istoj visini pokriva drveni strop, samo naznačen sa dva reda stupaca, pa se gotika javlja isključivo tek kao dekorativni element, dijelom čak u oslikavanju stropa. U samostanskoj su arhitekturi, u okviru gotičke preobrazbe, značajni nadsvođeni križni hodnici — klaustri (Stična, Bistra, dominikanci u Ptuju, kartuzija i ecclesia maior u Žičkom samostanu), a osobito jednobrodna dvoranska crkva u sastavu kartuzije Pleterje (1420), koncipirana u strogom gotičkom modularnom sistemu. U profanoj arhitekturi zauzimaju prvo mjesto gradovi i burgovi. U uvjetima srednjovj. parcelacije formira se građanska kuća, po svom obimu uzak i dubok građevni organizam. On se sastoji od obrtničke radionice odnosno trgovine prema ulici ili trgu, a služi i za stanovanje vlasnika; zgrada u začelju, koja se nalazi u dubini parcele, namijenjena je ekonomiji i služinčadi. Između ovih zgrada smješteno je dvorište (atrij); vezu između ova dva objekta čine postrani hodnici. Većina ovih kuća je kasnije, osobito u baroku, znatno pregrađivana i povećavana, a da pri tom nisu uništeni prvobitni tlocrtni sistem, masivne konstrukcije, a ni svi gotički elementi koji se javljaju u arkadama, portalima i građevnim detaljima. Najkvalitetniji i najbolje sačuvani primjeri srednjovj. građanske kuće zapadnoevr. tipa nalaze se u Škofjoj Loki, Kranju, Radovljici, Kamniku, Ptuju i Ljubljani; u nizu građevina izrazito venec. orijentacije ističu se naročito građanske kuće u Piranu i Kopru. Posebno mjesto pripada i gradskim vijećnicama, koje su unatoč kasnijim pregrađivanjima sačuvale prvobitne karakteristike (Škofja Loka, Kranj). Sačuvani su ostaci gradskih zidina i kula, među ostalim u Ptuju, Mariboru, Kranju, Celju, Novom Mestu i Piranu. Gotika u obalnom slovensko-tal. pograničnom pojasu oslanja se na venec. uzore, koji su se ovdje počeli afirmirati zajedno s venec. dominacijom. Jedinstven je primjer za to centar Kopra s trgom, katedralom, prefekturom i gradskom loggiom, a uz to i brojnim kućama patricija i građana; najkarakterističnija je tzv. Venecijanska kuća u Piranu. — Burg preuzima u gotici bitne romaničke elemente kao što su prizmatični toranj (Višnja Gora, Gracarjev Turn) ili cilindrična kula (Mali Grad pri Planini na Notranjskom, Rihemberk, Zanigrad), no toranj često dobiva karakter donjona; ipak je za razvitak burga značajnija postepena aglomeracija objekata, koja proizlazi iz diferencijacije njihovih pojedinih funkcija. U XIV <em>st.</em> starijoj se jezgri priključuju novi građevni objekti (Stari grad nad Celjem), a u XV <em>st.</em> počinje se formirati centralno dvorište unutar povezanoga masiva koji čini njegov okvir (Stari grad u Ljubljani i Klevevž pri Novem Mestu). U nemirnim vremenima, osobito zbog turskih upada, težište obrambene funkcije imaju čvrste zidine, pojačane obrambenim kulama. Estetski je moment kod romaničkog burga bio sasvim podređen funkcionalnosti; on se u gotici sve više ističe pa zahvaća i sasvim utilitarne građevne elemente. Razvojni put burgova kreće se od prvobitne, već prirodno zaštićene, kule na dominantnom položaju do postepene aglomeracije građevina koje najčešće formiraju centralno dvorište, dobro se prilagodivši često vrlo razvedenom terenu.<br /> <strong>Renesansa i barok. </strong>Značajan prijelom, što ga u drugim zemljama predstavlja renesansa, tek se neznatno odrazio na većem dijelu slov. područja; i u ovoj fazi zauzima izuzetno mjesto primorski obalni pojas. Glavni su uzroci zastoja ogorčene borbe u doba reformacije, seljačkih buna i upadanja Osmanlija. Nova stremljenja dolaze do izražaja prije svega u profanoj arhitekturi, osobito u renesansnoj a kasnije baroknoj transformaciji burgova, gradskih vijećnica i velikaških dvoraca. Kao kulturna orijentacija najgornjega sloja stranog etničkog elementa, renesansa nije mogla dublje zaokupiti osjećaje slov. čovjeka. Zbog toga se agonija gotike u Sloveniji završava tek barokom. Barok inicira i sveopću arhitektonsku aktivnost, koja zahvaća i najšira područja pučke umjetničke djelatnosti. Unatoč novim poticajima u pogledu oblikovanja i fortificiranja, burg u renesansi ne prekida dokraja sa srednjovj. koncepcijom (Brežice, Turjak). Transformaciju utvrđenoga burga u dvorac kočila su nemirna vremena. Tek sistematskim organiziranjem Vojne Krajine i učvršćenjem feudalizma počinju velikaši nakon ugušenja seljačkih buna napuštati srednjovj. burgove na dominantnim prirodnim položajima; u nizinama nastaju renesansni a nešto kasnije osobito barokni dvorci. Poticaji u formiranju renesansne arhitekture dolaze dijelom izravno iz sjev. Italije, a dijelom preko Graza. Graditelji su bili odreda Talijani (Članovi porodice Dell’Allio, Giovanni Sallustio Peruzzi i majstori Comaschi); domaći majstor iz Laškoga <em>Avguštin </em><em>Tyffernus</em> bavio se osim arheologijom i arhitekturom (renesansni trakt u dvorištu biskupske palače u Ljubljani). Renesansna arhitektura odrazila se u prvom redu u fortificiranim zamcima u Ptuju, Vurberku, Mariboru, Rihemberku, Hmeljniku i Predjami, u hospiciju vitezova samostana u Stični, na magistratu u Mariboru (balkonska arhitektura na glav. pročelju), u ist. traktu bivšega križarskog samostana u Ljubljani i na Staroj grofiji u Celju (monumentalno arkadno pročelje, koje je dodano starijoj građevinskoj jezgri). Ipak se većina ovih spomenika djelomice već uključuje u rano barokno razdoblje, pri čemu su se prijelazi u samoj koncepciji kao i u načinu oblikovanja u velikoj mjeri izgubili. Razvitak baroka u Sloveniji može se podijeliti na tri vremenska razdoblja. Rani barok (XVII <em>st</em>.) doba je malaksanja renesanse i pripreme za kasniju fazu; nosioci novog pravca isključivo su strani graditelji. Doba cvata baroka (do oko 1770): težište se prenosi na udio domaćih stvaralaca i formira se tzv. ljubljanska barokna škola s vodećom ličnošću, <em>Gregorom Mačekom. </em>Doba dekadencije (kraj XVIII i poč. XIX <em>st</em><em>.</em>): barok prelazi u racionalističku utilitarnost arhitekture doba prosvjetiteljstva i u obrtničko epigonstvo. — Barok predstavlja nakon gotike najznačajnije i najplodnije a i najoriginalni je umjetničko razdoblje u slov. arhitekturi. Novi se stil formirao u novim umjetničkim, općekulturnim i društvenim uvjetima, u vrijeme zaoštrenih suprotnosti između feudalizma i građanstva. U ubrzanom razvitku baroka imala je značajan udio katolička protureformacija, i to djelatnošću isusovačkoga reda. U baroku su se prostorni, likovni i dekorativni elementi stopili u jedinstvenu cjelinu. U početku su razvitak kočili politička rascjepkanost te privredna, socijalna i kulturna zaostalost. Zbog povećanih potreba svjetovnih i crkvenih feudalaca pojavila su se — u okviru privrednih i kulturnih mogućnosti — stremljenja prema reprezentativnosti. Nametnuli su se novi zadaci pri građenju reprezentativnih objekata i pri ukrašivanju i transformaciji starih rezidencija i crkava. Vodeću ulogu u širenju nove orijentacije u smislu tal. uzora odigrao je krug domaće intelektualne elite, koji je 1693 osnovao u Ljubljani humanističko udruženje »Academia operosorum«. Time je Ljubljana postala i ishodište novog umjetničkog pravca, čiji se utjecaj proširio na Korušku, Štajersku i na Zagreb. Ipak nije barok ostao isključivo u domeni feudalaca, već se velikim zamahom širio u gradovima i u provinciji. U sakralnoj arhitekturi najprije je odlučno zahvatio u transformaciju starih, suviše tijesnih i mračnih gotičkih crkava. Kad su se nakon prestanka vjerskih borba i turskih provala prilike konsolidirale, počela je opća živahna građevna djelatnost. Gradile su se nove monumentalne crkve, oslanjajući se na tal. uzore. Manifestacije novoga pravca ipak se nisu jače probile u širinu niti je nastao potpuni prekid s gotičkim reminiscencijama. Još se uvijek održava na životu udomaćeni tip male provincijske crkve s oslikanim drvenim stropom, no barok se sve jače probija i u provinciju, učvršćujući i tamo nove arhitektonske ideje i bogatstvo dekoracije. U monumentalnoj crkvenoj arhitekturi javljaju se građevine isusovačkog tipa (Sv. Jakob u Ljubljani, 1615; franjevačka crkva u Ljubljani; minoritska crkva u Ptuju, 1669). I u provinciji počinje se od sredine XVII <em>st.</em> formirati uglavnom tip jednobrodnoga prostora, koji je nadsvođen bačvasto i dopunjen kupolom. Brod je u početku pravokutan i longitudinalan, a kasnije se zidovi počinju slikovito oblikovati u kurvaturama. Manifestiraju se nemir i patos, prostor postaje dinamičan i plastičan. Oko 1650 javlja se centralni osmerokutni tlocrt s kupolom, koji se u manjim razmjerima ponavlja i u prezbiteriju (Spodnja Straža, Nova Štifta). U ovom razvojnom stupnju u prvoj pol. XVIII <em>st.</em> konačno se formira seoska crkva, u kojoj su oba prostorna elementa, brod i prezbiterij, slivena u harmoničnu cjelinu; za nju su karakteristična dva eliptična ili osmerokutna dijela s plitkim kupolama. Karakterističan je i longitudinalni vanjski izgled takve građevine, što ga daje zvonik (s baroknom kapom) nad ulazom kao vertikalna dominanta; odatle počinje meka linija krova u obliku devina hrpta sa dvije grbe (tjemena obiju plitkih kupola). U ovom tipu crkvene arhitekture koja se organski povezuje s okolinom, sačinjavajući s njom harmoničnu cjelinu, najuspješnije se izrazila slov. barokna arhitektura. Ovaj originalni proces preobrazbe u najužoj je vezi s inventivnim opusom <em>G. Mačeka</em> (Šmarna gora, 1712; Dobrova pri Ljubljani, 1713; Šmartno pri Kranju, gdje je ostvaren ovalan tloris umjesto kružnog ili mnogokutnog, a time je još jače naglašena slikovitost unutarnjeg prostora). Razvoj barokne arhitekture usmjerila je u XVIII <em>st</em><em>.</em> i nova katedrala sv. Nikolaja u Ljubljani. Gradili su je prema nacrtima A. Pozza domaći graditelji <em>Pavel Jugovič, </em><em>Gregor</em> <em>Maček</em> i <em>Mihael </em><em>Samerl,</em> a kupolu je izgradio tek sredinom XIX <em>st. Matej Medved.</em> Sagrađena je na poticaj članova Akademije operosorum i sa svjesnim nastojanjem, da se u potpunosti ostvare nova barokna načela. Njome je započela i temeljita barokna transformacija Ljubljane. — Koncepcija veličajnog dvoranskoga prostora ostvarena je i u Uršulinskoj crkvi u Ljubljani, s pročeljem kojemu daje snažan izraz neopalladiovski niz golemih stupova. Izgrađena je oko 1726 prema nacrtu dosada nepoznatoga venec. graditelja. Centralno koncipirana križarska crkva u sklopu nekadašnjega samostana njem. viteškog reda u Ljubljani sagrađena je po nacrtima venec. graditelja Domenica Rossija 1715. Novi pravac došao je do izražaja i u drugim mjestima a ne samo u Ljubljani. Središte iz kojega se šire utjecaji predstavlja ljubljanska barokna škola, čiji je osnivač i vodeći arhitekt između 1710 i 1740 <em>Gregor</em> <em>Maček.</em> Osim spomenutih crkava njegovo su djelo još i crkve u Homcu kod Domžala (1722), Komendi (1726), Poljanama (srušena), Igu pri Ljubljani, Šmartinu u Tuhinju, župna crkva u Kamniku, crkva u Velesovom (1732) i hodočasnička crkva na Limbarskoj gori (1735); ovom posljednjom realizacijom njegova su nastojanja sazrela do sinteze ne samo u pogledu oblikovanja samog arhitektonskog organizma, već i u pogledu jedinstvenog zahvata u širi vizuelni prostor. Uza značajna Mačekova ostvarenja ističe se i crkva u Grobljama kod Domžala, gdje je ljubljanska barokna škola ostvarila ideal simbioze svih lik. grana podređenih arhitekturi, pri čemu su kipar, slikar i štukater postali interpreti arhitekture. Mada Ljubljani i Dolenjskom a također i gorenjskom zaleđu pripada posebno i naročito važno mjesto, barok je došao do značajnog izražaja i u bivšoj Štajerskoj (crkva sv. Alojzija u Mariboru, 1769; hodočasničke crkve s bogatom i razigranom unutarnjom dekoracijom — npr. Sv. Trojica v Slovenskih goricah, Sv. Rok pri Šmarju, Svete gore ob Sotli i Sladka gora), a također i u brojnim građevinama u Slovenskom Primorju (stolna i isusovačka crkva u Gorici, samostanska crkva u Koštanjevici kod Gorice, crkve u Vipavi, Postojni i u Cerknom). — Profana barokna arhitektura obuhvaća dvorce aristokracije, građevine zemaljske i staleške uprave, gradske vijećnice i stambene, u prvom redu građanske kuće. Prodorom baroka u gradove s Ljubljanom na čelu potpuno se mijenja dotadašnji u biti srednjovj. izgled grada. Barok zahvaća u građansku kuću i nameće temeljite preinake njene sheme. Uporedo s izmjenom društvene strukture, on povezuje više objekata u jedan sklop, spajajući ih barem vizuelno u jedinstvenu kompoziciju s centralnim dvorištem i monumentalnim stubištem; mada barok prihvaća prozorski ritam ranijih srednjovj. kuća, on ipak jedinstveno koncipira pročelje, raščlanjujući ga, oživijujući ga ritmom pilastara i dajući mu dominantan naglasak plastično oblikovanim portalom u centralnoj osi. Barok odlučno zahvaća i u cjelokupni vanjski izgled grada završnom horizontalom kao rezultatom jedinstvenog formiranja krovova koji su do tada svojim trokutnim zabatima davali srednjovj. liku grada karakterističan ritam trokutnih linija. Skromne srednjovj. kuće obrtnika i trgovaca pretvaraju se spajanjem više objekata u patricijske palače s mnoštvom prostorija, monumentalnim stubištima, bogatom štukaturom, ornamentiranim podovima, kasetiranim stropovima i skupocjenim inventivnim obrtničkim detaljima. Ljubljanski barok predstavljaju — osim crkava — i djela profane arhitekture: magistrat, 1718 <em>(G. </em><em>Ma</em><em>č</em><em>ek); </em>Gruberova palača, 1782; Lontovž (Zemaljska kuća), sada Slovenska akademija znanosti in umetnosti; sjemenište, 1717 (Carlo Martinuzzi); Auerspergova palača s klasicističkim pročeljem kao i niz bivših plemićkih i građanskih domova na Mestnom, Starom i Novom trgu. U njima se prepoznaju radovi Mačekovih nasljednika, graditelja baroka (<em>Matija Perski, Lovrenc Proger</em> ili možda <em>Progar</em>, <em>Ignac </em><em>Prager</em> i dr.). Ljubljanska barokna škola znači u slov. odnosima sintezu strogoga primorskog smjera, koji prima pobude od Venecije, i poletnijega štajerskog baroka s pobudama iz Austrije. Time ljubljanska škola stječe i centralno-slov. kulturno značenje. Plemićke rezidencije u doba baroka dijele se u dvije osnovne grupe: prvoj pripadaju tzv. evoluirani burgovi koji su se postepeno formirali iz srednjovj. jezgre do izgleda baroknoga dvorca s naglašenim glav. portalom u sredini pročelja flankiranoga sa dva tornja i s monumentalnim centralnim dvorištem što ga uokviruju arkadni hodnici (Soteska, Brdo pri Lukovici, Krumperk kod Domžala, Fužine pri Ljubljani, Hmeljnik kod Novog Mesta). Drugoj grupi pripadaju, po koncepciji i stilskim karakteristikama, reprezentativni dvorci. Nova koncepcija mijenja raniji zatvoreni kvadratni sustav zamka (rezidencije) s centralnim dvorištem. Novi tip dvorca ima glavni trakt, na koji se u začelju nastavljaju dva paralelna krila. Arhitektonska kompozicija dvorca tražila je intimnu povezanost s pejzažem. Princip subordinacije afirmirao se doduše već u XVII <em>st.,</em> kad je stubištu i dvorani dan monumentalni naglasak u magistralnoj osi, ali još uvijek u zatvorenom okviru dvorišta. Kulminacija i ujedno najbolja realizacija zrelih baroknih tendencija postignuta je tek kod reprezentativnoga dvorca u Dornavi kod Ptuja (1739—43), koji se usko oslanja na najbolje uzore austr. baroka (J. B. Fischer v. Erlach i L. Hildebrandt). Kompozicija je koncentrirana na velike perspektivne efekte i vedute, na sekvencu prostornih doživljaja, a uključuje naglašena monumentalna stubišta, raskošne intérieure i salone, dvorišta, vrtne paviljone, parkove, aleje, fontane i vrtnu plastiku. Među baroknim zamcima odnosno dvorcima iznad prosječnih su realizacija: Goričane i Bokalce kod Ljubljane, Brdo pri Kranju, barokni dio Grada u Mariboru i Herbersteinova grada u Ptuju te Hrastovec, a u grupi Attemsovih zamaka u štajerskoj osim Dornave još i dvorac u Slovenskoj Bistrici, Štatenberg (tal. graditelj Camesini) i zamak u Brežicama. Od samostanskih građevina jedinstvena je monumentalna arkadna arhitektura u Kostanjevici na Krki. — Transformacija se odrazila i u Primorju i na Krasu u urbanističkim cjelinama, gdje se barok stopio sa srednjovj. urbanističkom koncepcijom (barokizirani Kanal ob Soči, Vipava, Vipavski Križ, Ajdovščina, Šturje).<br /> <strong>Klasicizam. </strong>Klasicizam se vremenski podudara s ekonomskom krizom potkraj XVIII i u prvoj pol. XIX <em>st.</em> Veliku prekretnicu predstavljaju Francuska revolucija i promjene prigodom franc. okupacije i osnivanja Ilirskih provincija. Monumentalni barokni izraz transformira se u intimniji građanski. Arhitektura klasicizma dijeli se u tri razdoblja. 1. Potkraj XVIII <em>st.</em> ona je još povezana s baroknom koncepcijom, ali ipak pokazuje smirene, klasicističke elemente. 2. Razdoblje empirea. 3. Razdoblje poslije 1830, kad je u bidermajeru dobila lokalni građanski karakter. Građevni program klasicizma bio je, u usporedbi s programom baroka, skroman. Akcent je na intérieuru i umjetničko-obrtničkom detalju. Prvo razdoblje predstavljaju crkva u Postojni, Zdenac kod sv. Florijana u Ljubljani (1780) i glavni oltar u Velesovom. U drugom razdoblju, koje se odrazuje kao empire u vrijeme franc. okupacije i postojanja Ilirskih provincija (1809—14), težište je na arhitektonskom uređivanju parkova i trgova, kao provincijski odjek velikih realizacija u zap. Evropi (prvobitna zamisao Lattermannova drvoreda, Trg Zvezda i paviljon dvojice careva, 1821 — sve u Ljubljani). Umjetničke pretenzije, koje su naišle na plodno tlo u doba prosvjetiteljstva u Sloveniji, manifestirale su se u najznačajnijoj i u velikim potezima zamišljenoj kompoziciji arhitekture, u parku i botaničkom vrtu Erbergova Dola pri Ljubljani. U granicama starijeg, baroknog parka ostvaren je nov odnos prema prirodi. U ovoj široko koncipiranoj prostornoj kompoziciji vedutni je akcent dan memorijalnom stupu i dvama simetrično postavljenim paviljonima, koji su zamišljeni kao jonski prostil (1821). Dvorac u Ormožu s oslikanim intérieurima i opremom potječe iz 1810. Posljednjem razdoblju klasicizma pripada Kazina u Ljubljani s monumentalnim ulazom (kolonada s balkonom) i s dvoranom (1838). — Klasicizam se odrazio i u građanskoj arhitekturi: kuće Rehar i Bleiweis-Souvan te »Pod lipo« (1820) u skladnom klasicističkom ambijentu — sve u Ljubljani; građanske kuće u Ptuju, Mariboru, Kamnoj Gorici, Kopru i Piranu (osobito kvalitetna crkva sv. Petra na Tartinijevu trgu iz 1818). I klasicizam se, kao i barok, znatno proširio u provinciji (imućnije seljačke kuće s portalima od kamena; naročito karakteristične vozarske postaje uz glavne ceste). Među graditeljima osobito se istakao Ljubljančanin <em>Joseph</em> <em>Schemerl</em> <em>v</em><em>. </em><em>Leytenbach</em><em>,</em> predstavnik austr. historijskog klasicizma. Mada je klasicistička arhitektura u Sloveniji nastala na rubu zbivanja, pa zbog toga ima i pretežno provincijski karakter, ne može joj se odricati privlačivost i jednostavnost, a često i plemenita smirenost.<br /> <strong>Historicizam. </strong>Historicizam javlja se u arhitekturi Slovenije u drugoj pol. XIX <em>st.,</em> isprva u eklektičnom isprepletanju elemenata različitih stilova, a zatim u imitiranju nekog određenog hist. stila. Importiran je iz austr. i madž. centara (Beč, Graz, Budimpešta). U doba apsolutizma (1851—60) podizane su u gradovima državne i javne profane te sakralne građevine, a u provinciji samo sakralni objekti i dvorci. U vrijeme borba za nacionalnu afirmaciju historicizam s pangermanskim tendencijama javlja se u tzv. njemačkim kućama (Das deutsche Haus) na području bivše Štajerske, a s tendencijama slov. nacionalnog preporoda kod izgradnje narodnih domova i kazališta, oslanjajući se pretežno na praške uzore. Građevine eklektičkog smjera: Deželni dvorec (sada rektorat Univerze) u Ljubljani (Joseph Hudetz); dvorac Viltuš kod Maribora. Građevine neogotičkog smjera: protestantska crkva u Murskoj Soboti, crkva lazarista u Ljubljani (Adolf Wagner), župna crkva u Brestanici ob Savi, rotovž (gradska vijećnica) u Ptuju (Friedrich Schmidt). Neorenesansne građevine: Vladina palača (sada Izvršno vijeće Skupštine) u Ljubljani, Trgovačka komora u Ljubljani, magistrat u Piranu, župna crkva na Viču u Ljubljani (Hans Pascher), Narodni muzej u Ljubljani (Viljem Resori), Kresija i Filipov dvorac u Ljubljani (Leopold Theyer). Građevine »pangermanskog« smjera: »Deutsches Haus« u Celju, Mariboru i Brežicama. Građevine iz vremena slov. nacionalnog preporoda: Narodni domovi u Ljubljani i Mariboru, Opera u Ljubljani (Jan Otakar Hrázký i Hrubý). Građevine madžarskog nacionalnog smjera: Stara gradska vijećnica u Murskoj Soboti i župna crkva u Murskoj Soboti (Béla Takách).<br /> <strong>Moderna. </strong>U prvom desetljeću XX <em>st.</em> nestaje u općim uvjetima društvenog preobražaja arhitektura kojoj su udarila pečat hist. stilska razdoblja. I slov. arhitektura proživljuje, usporedo s općim strujanjima u svijetu, krizu koja traje kroz cijelu drugu pol. XIX <em>st.</em> dok se oko 1900 nisu konačno zaoštrile protivnosti između starog i novog, duboko uvjetovanog zakonitošću razvitka. Pionirsko doba arhitekture karakteristično inženjerskog smjera, koje je značilo klicu budućnosti i naišlo na plodno tlo u industrijski razvijenim državama zap. Evrope i Amerike, u Sloveniji jedva da se je očitovalo, jer su čak i rijetke industrijske građevine (Tvornica duhana u Ljubljani) bile koncipirane u hist. stilovima. Za rođenje moderne arhitekture kod Slovenaca bila je od odlučnoga značenja bečka secesija osnovana 1897. Inicijator obnove i promjene smjera u austr. zemljama postao je secesionistički Beč s Ottom Wagnerom kao vodećom ličnošću. U Beču su odgojena prva tri, i u svjetskom mjerilu značajna, slov. arhitekta <em>Maks Fabiani, Jože Plečnik</em> i <em>Janez-John Jager.</em> Središte novoga razvoja u slov. krajevima postala je nacionalno probuđena i osviještena Ljubljana. Jedan od uzročnika za traženje novih rješenja bile su posljedice ljubljanskog potresa (1895); prekretnica nastaje u razdoblju neposredno nakon potresa. Nove ideje javljaju se ponajprije u Fabianijevu regulacionom planu Ljubljane. Njime su dane osnovne linije njenog urbanističkog suvremenog lika; tu je Fabiani ispoljio doduše manje finesa, ali je dao suvremenija rješenja nego li romantički usmjereni Camillo Sitte, koji je također predložio svoj urbanistički plan. Ipak, prvih godina nakon potresa novi pravac — secesija — nije još cjelovito došao do izražaja. Sve veće reprezentativne građevine još su se uvijek gradile u hist. stilovima, pa je tako nastavljena tradicija iz druge pol. XIX <em>st.</em> Prve »moderne« građevine pojavile su se, doduše, oko 1900, ali se njihova pripadnost novim tendencijama odrazila samo u secesionističkoj dekoraciji. Raznovrsne i po svom opsegu kompliciranije zadatke nisu više mogli rješavati ni imitator ni šablonski graditelj. Postao je potreban kreator, čvršće povezan sa životom, koji bi mogao razviti slobodniji arhitektonski program. Vodeća je umjetnička ličnost, koja arhitekturi Ljubljane poslije potresa daje kvalitetan izraz, <em>Maks Fabiani.</em> Prva njegova arhitektonska realizacija bila je gradska ubožnica (projekt iz 1897). Kao reakcija na istovremeni historicistički pravac, upravo revolucionarno javlja se gotovo posvema glatko pročelje ovog objekta. Slična obilježja mogu se uočiti i kod slijedeće realizacije, škole kod Sv. Jakoba. U Krisperovoj kući (projekt iz 1902), na Slovenskom (sada Marxovu) trgu, došla je, naprotiv, do izražaja inventivna i poletna secesionistička artikulacija u duhu najboljih bečkih uzora. Slijede: Hribarova kuća (1905); Bambergova kuća (1907); župni dvor sv. Jakoba i licej (1907). Sve se ove zgrade ističu strogim, jednostavnim tektonskim izrazom, koji je oživljen inventivno prerađenim motivima renesansne i ranobarokne arhitekture, a tek manjim dijelom pomoću dekorativnih elemenata bečke secesije. Ipak su za daljnji razvoj značajnije nove koncepcije, koje su se odrazile prije svega u novim funkcionalnim tlocrtnim rješenjima i u upotrebi novih građevnih materijala i konstrukcija. Fizionomija arhitekture uvjetovana je traženjem novoga, funkciji zgrade adekvatnog izraza. Osim Fabianijeva rada vrijedan je i rad <em>Cirila Metoda Kocha,</em> također učenika Wagnerove škole, koji je u Ljubljanu uveo formalni izraz bečke secesije, varirajući ga slobodno u svojim najuspjelijim realizacijama. Od arhitekata neslovenskog podrijetla istakao se Josip Vancaš, koji je svojim glavnim djelom (hotel »Union«, 1903) majstorski riješio komplicirane funkcionalne, konstruktivne, a u smislu novog smjera i formalne probleme; pri tome zauzima istaknuto mjesto velika dvorana kao centralni dio cijelog kompozicionog kompleksa. Nepoznati arhitekt iz Graza znalački je projektirao trgovačku kuću Urbane u Ljubljani.<br /> Bitan prijelom u razvitku slov. graditeljstva nastupio je 1918, kad su porasle mogućnosti za formiranje domaće arhitekture. Osnivanjem Ljubljanske škole za arhitekturu na novoosnovanoj Univerzi, kojoj je dao smjernice i umjetnički program <em>Jože Plečnik,</em> počinje novo razdoblje slov. arhitekture; ona od toga vremena postaje bitan sastavni dio slov. kulturnog razvoja. Plečnik je zahvatio u slov. arhitekturu kad se nalazio na vrhuncu svojih kreativnih snaga i pošto se svojim radom već afirmirao u Beču i u Pragu. I kao ličnost i kao stručnjak, on je otada posvećivao sve svoje snage usponu nove arhitekture i odgoju novih generacija. Svojom školom učvrstio je društvenu ulogu arhitekta u oblikovanju kulture, podigao je razinu obrtničkih produkata, tražio je veze s arhitektonskom tradicijom, otkrio ljepotu domaćega građevnog materijala i nastojao pronaći izražajnu formu koja se temelji na karakteristikama i svojstvima materijala. Plečnik se apsolutno afirmirao u razdoblju između dva svjetska rata, kad je i po umjetničkoj invenciji i po snazi bio najznačajniji slov. arhitekt. Nakon radikalnih zahvata za svoga bečkog boravka on je — djelomično se oslanjajući na tradiciju — realizirao arhitektonski izraz organski uključen u slov. ambijent. Njegovi su najznačajniji radovi: crkve u Bogojini u Prekmurju i u Šiški u Ljubljani (1927); uređenje trga kod Sv. Jakoba (današnji Levstikov trg) i Cojzove ceste (1927) u Ljubljani; poslovna zgrada u Celju i palača Vzajemne zavarovalnice u Ljubljani (1927); nadalje u Ljubljani urbanističko rješenje Kongresnog trga (današnji Trg Revolucije, 1929), Vegove ulice s obeliskom Ilirije (1930), Tivolija i Tromostovja (1931); »Peglezen« na Poljanskoj cesti (1933); Narodna i univerzitetska knjižnica (1939); Žale (1940); crkva sv. Mihaela na Barju (1940); tržnica (1942) i posljednji rad koji ide već u razdoblje nakon Oslobođenja, preuređenje Križanka (1956). Ljubljanska škola za arhitekturu izdala je četiri zbornika, opravdala svoje postojanje i zauzela vodeće mjesto u izgradnji slov. arhitektonske kulture. Iz ove je škole proizašla većina arhitekata koji su se latili zadatka da rješavaju sve kompliciranije probleme, što ih je suvremeni život nametao arhitekturi. U isto vrijeme s Plečnikom djeluje <em>Ivan Vurnik</em> kojega je, kao Fabianija i Plečnika, formirao secesionistički Beč. I Vurnikova djelatnost usredotočena je na zadatak da odgoji novog slov. arhitekta koji izrasta iz domaćega tla. Vurnik se, nakon prvih radova u smislu smirenog funkcionalizma (Anatomski institut u Ljubljani, 1919), orijentirao na traženje nacionalnog izraza u smislu još uvijek žive romantične secesionističke težnje (Zadružna gospodarska banka, 1922 i Sokolski dom, 1925 u Ljubljani). Kasnije se usmjerio prema suvremenijem funkcionalizmu (kupalište u Radovljici, 1932 i Gradska radnička kolonija u Mariboru). On je prvi slov. arhitekt koji je počeo analizirati urbanistički i arhitektonski problem radničkih naselja i prvi je о tome pisao. — Iz Fabianijeva ateliera izašao je <em>Josip Costaperaria</em> koji je svojim radovima smirenih i profinjenih forma unio u slov. arhitekturu načela A. Loosa. Arhitektonska djelatnost između dva svjetska rata obuhvaća dva smjera. Za daljnji razvoj bilo je beznačajno — kao prvi od tih smjerova — epigonstvo koje je proisteklo iz Plečnikova suptilnog izraza u oblikovanju, a da nije dublje proniknulo u njegovu srž koja je imala poticati suvremena nastojanja arhitektonske kompozicije. Drugi je smjer težio prema modernom funkcionalizmu, često sa svjesnim skretanjem prema arhitekturi koja je bila, barem na izgled, opterećena tradicionalnim oblikovanjem. Program što ga je ovaj smjer navijestio u svojim najuspjelijim realizacijama mogao se u cijelosti razviti tek nakon Oslobođenja u sasvim izmijenjenim uvjetima. Slov. arhitekturu između dva rata predstavljaju, između ostalih, još i radovi <em>Vladimira Šubica</em> (Nebotičnik i stambena zgrada na Miklošičevoj cesti u Ljubljani), <em>Vlade Mušića</em> (Radnički dom i vila Vrhunc u Ljubljani), <em>Franceta Tomažiča</em> (nova zgrada Vzajemne zavarovalnice i stambeno naselje za Bežigradom u Ljubljani), <em>Stanka Rohrmana</em> (hotel »Slon« i Mayerova kuća u Ljubljani), <em>Emila Navinšeka </em>(gimnazija za Bežigradom u Ljubljani), <em>Jošeta Platnera</em> (bolnica u Jesenicama), <em>Saše Deva</em> i <em>Jaroslava Černigoja</em> (banka u Mariboru) te <em>Ferija Novaka</em> (moderna transformacija Murske Sobote). Na novu arhitektonsku problematiku upozorio je prvi slov. arhitektonski časopis »Arhitektura« (urednik Dragutin Fatur). Općenito nepovoljne prilike koje su u arhitekturi vladale između dva svjetska rata počele su se popravljati tek neposredno pred Drugi svjetski rat, kad je došlo do raspisivanja javnih natječaja koji su omogućili afirmaciju mladim talentiranim arhitektima iz ljubljanske škole za arhitekturu; oni su, dobro pripremljeni, prihvatili napredan arhitektonski program, u prvom redu Le Corbusierov smjer. Značajna prekretnica bio je javni natječaj za novi urbanistički plan Ljubljane, na kojem je uvjerljivo pobijedio napredni pravac <em>(Edo Ravnikar, Marjan Tepina </em>i <em>Milan</em> <em>Sever).</em> Tek probuđena nastojanja prekinuta su ratom i okupacijom. Na oslobođenom području počele su se neposredno pred Oslobođenje raščišćavati ideološke osnove i organizacioni oblici buduće arhitektonske djelatnosti. Njihovo je ostvarivanje započelo nakon rata u okviru djelatnosti tadašnjega Ministarstva građevina i njegova Projektantskog zavoda. U prvoj fazi najviše se radilo na obnovi onih naselja, gradova i sela, koj i su bili uništeni ili na bilo koji način pogođeni i oštećeni ratom. Usporedo s projektima planske privrede о razvojnim perspektivama postepeno se počelo pristupati projektiranju novih naselja i arhitektonskih organizama, koje je uvjetovala ideološka i društvena preobrazba. Nakon konsolidacije prilika, čim je bila završena obnova mjesta teško pogođenih u ratu, javili su se veliki zadaci u sveobuhvatnoj funkcionalnoj diferencijaciji. Za to su, u općem razvitku, uzeta u obzir dostignuća svjetske arhitekture koja je, koristeći se svojim analitičkim razdobljem, dozrela u sintezu svih svojih elemenata. Uz pomoć industrijalizacije te preorijentacijom građevne tehnike i njene ekonomike počeli su se primjenjivati novi materijali i novi konstrukcioni postupci, koji počinju bitno utjecati na prostorno-likovni karakter arhitekture. Pojednostavnjenjem projektantske službe i afirmacijom pomlađene ljubljanske Škole za arhitekturu javlja se na svim sektorima arhitekture i urbanizma živahna djelatnost brojnih projektantskih kolektiva i pojedinih projektanata. Arhitektonska djelatnost, koja je bila između dva rata koncentrirana prvenstveno u Ljubljani, od tog se vremena punom dinamikom proširila na cijelu Sloveniju, kako na gradove tako i na njihovo regionalno zaleđe. Kao neophodan korelat projektantskom radu javlja se sistematsko proučavanje prostorno-formalnih teorema pri kreaciji novih, a isto tako — u valorizacionom smislu — i pri regeneraciji postojećih aglomeracija, zahvatajući pojedini širi, logično povezani regionalni kompleks. Zbog složenih i kompleksnih zadataka morao je rad kreatora-pojedinca biti nužno dopunjen grupnom (teamskom) aktivnošću u okviru instituta i projektantskih ateliera. Uvijek svježa invencija i napredna orijentacija bitne su karakteristike rada <em>Ede Ravnikara.</em> Od osnovnih pozicija arhitekture neposredno pred rat, on se u novim prilikama razvio u pionira suvremene slov. arhitekture i urbanizma. Svojim urbanističkim koncepcijama za Ljubljanu on je definirao cjelovitost gradskog organizma kao osjetljivog sklopa raznovrsnih funkcija i vrijednosti; direktivnim planom Nove Gorice ostvario je zamisao novoga, humaniziranoga grada; temeljitom analizom stambene zajednice dao je organizacionu shemu osnovnog mikrorajona; u novom Trgu Revolucije stvorio je prostomu kompoziciju gradskoga središta (Civic center), uvjerljivim odmjerivanjem njegovih arhitektonskih i prirodnih vrednota. Najširi opseg zauzima rad <em>Ede Mihevca,</em> realizatora velikih prostornih ansambla, koji se ističu suverenim savlađivanjem funkcionalnih i formalnih elemenata (blok »Gradis«, »Impex«, Dom sindikata, »Metalka« u Ljubljani; cjelokupna transformacija i izgradnja slov. obalnog pojasa s Koprom). Od predstavnika starije generacije ističu se radovi <em>Stanka Rohrmana</em> (Sekretarijat za privredu Izvršnog vijeća), <em>Vinka Glanza</em> (Narodna skupština), <em>Iva Spinčiča</em> (hotel u Bovcu), <em>Emila Medveščeka</em> (Zadružna zveza i hotel »Lev« u Ljubljani), <em>Danila Fürsta </em>(montažna škola u Stražišču pri Kranju, veliki industrijski ansambli), <em>Janeza Trenza</em> (planovi Novog Velenja), <em>Božidara Gvardjančiča</em> (motel u Postojni, kino u Ljubljani), <em>Otona Gasparija</em> (Dom kulture u Velenju), <em>Marka Župančiča </em>(Dom kulture u Trbovlju), <em>Ljube Humeka</em> (uređenje dijelova Maribora), <em>Milana Černigoja</em> (hotel »Slavija« i glav. kolodvor u Mariboru), <em>Branka Simčiča</em> (Gospodarsko razstavišče u Ljubljani), <em>Janeza Valentinčiča</em> (crkve u Rečici i u Laškom). Na čelu mlade generacije nalaze se, sa svojim inventivnim i pionirskim ostvarenjima, <em>Branko Kocmut</em> (koji je bitno pridonio kvalitetnoj transformaciji izgleda Maribora: novi visokoškolski centar i modna kuća; Dom štampe u Ljubljani), <em>Stanko </em><em>Kristl</em> (stambeni blokovi u Ljubljani i Velenju), <em>Marko Šlajmer</em> (upravna zgrada i izložbeni paviljon na Gospodarskom razstavišču u Ljubljani), <em>Ivo Štrukelj</em> (studentsko naselje u Ljubljani), <em>Milan</em> <em>Mihelič</em> (izložbena zgrada u Ljubljani), <em>Miloš Lapajne</em> (montažna upravna zgrada i Na-Ma u Ljubljani), <em>Ilija Arnavtovič</em> (Roško naselje u Ljubljani) i <em>Janez Lajovic</em> (hotel »Prisank« u Kranjskoj gori, montažne škole u Skoplju i Ljubljani). Široko područje rekonstrukcije arhitektonskih spomenika obuhvaćaju radovi <em>Marjana Mušica</em>, <em>Borisa </em><em>Kob</em><em>è</em><em>a</em> (stara Ljubljana), <em>Jaroslava Černigoja</em> (katedrala i magistrat u Mariboru) i <em>Toneta Bitenca</em> (grad na Bledu). Teorijom i historijom arhitekture bave se <em>Dušan Grabrijan</em> i <em>Marjan Mušič,</em> analizom, valorizacijom i urbanističkim planiranjem <em>M. Jernejc, Braco i Marjan Mušič, Tine Kurent, Boris Gaberščik, Vido Vauken;</em> u industrijskom oblikovanju i opremi od značenja je rad <em>Nika Kralja, Grege Košaka, Marjana Amaliettija, Uroša Vagaje</em>, <em>Joška Brumena</em> i <em>Janje Lap.</em>&lt;tab&gt;M. Muš.&lt;/tab&gt;<br /> SKULPTURA<br /> Dvije inkunabule, u nekom smislu dvije privlačive znanstvene zagonetke, uvod su u povijest srednjovj. plastike na slov. području. Starija je u kamenu ploču urezan ljudski lik s nimbusom umjesto glave u Hodišama u Koruškoj, koji zbog njegove barbarske pralikovnosti i njem. istraživači pripisuju Slovencima iz doba pokrštenja Karantanaca sredinom VIII <em>st.</em> Druga je prikaz frontalnog lika, uklesanoga kosim urezima, što ga popraćuju neodgonetljivi natpisni znaci na pročelju crkvice sv. Jurja na Svetim Gorama s kraja I milenija. Slijedi nekoliko fragmenata predromaničke kamene crkvene opreme s trotračnim pleterom iz IX—XI <em>st. </em>u Slivnici kod Maribora, u Batujama, u muzeju u Kopru i napose u Koruškoj; oni se mogu najvjerojatnije dovesti u vezu s akvilejskom misionarskom djelatnošću na slov. području. S novom organizacijom crkvene uprave nakon X <em>st. </em>dolazi do izražaja romanički stil a s njim i karakteristična ukrasna i figuralna plastika; ona se javlja kao odjek centara s kojima su bili povezani prvi samostani osnivani na slov. tlu, ili posredstvom crkvenih veza, dakle s obilježjima kolonizacije. Dok su cisterciti u načelu otklanjali figuralnu plastiku a i klesarski ukras primjenjivali u najskromnijoj mjeri, posrednici za usvajanje značajnije plastike bili su benediktinci u Gornjem Gradu, kartuzijanci u samostanu Žiče i križari u Ljubljani. О toj djelatnosti svjedoče dva portala u Špitaliču pri Konjicah (oko 1200), ostaci klesarskih ukrasa klaustra i drugih građevnih objekata u Gornjem Gradu i križara u Ljubljani. Najznačajnija su svjedočanstva djelatnosti ovoga kruga reljef Bogorodice u Krakovom u Ljubljani, koji je vjerojatno ukrašavao timpan glav. ulaza križarske crkve, te njemu srodni, nešto stariji kip Bogorodice u Solčavi; oba ukazuju na veze sa samostanskim radionicama u ist. alpskom prostoru, najavljujući prijelaz iz romanike u ranu gotiku. Stariji od ova dva je drveni kip »Bogorodica s Isusom« tipa Nikopoje (poč. XIII <em>st.</em>) u Velesovom, koji ukazuje na sjeverotal. provenijenciju. Cistercitska plastika u Kostanjevici iz druge četvrtine XIII <em>st.</em> obuhvaća dva portala župne crkve i ukras na kapitelima u bivšoj samostanskoj crkvi. Od drugih spomenika romaničkog perioda odnosno iz vremena prijelaza u gotiku ističu se tri portala Maloga grada u Kamniku (poč. XIII <em>st</em>.) od kojih se glavni, stariji, ističe timpanom sa simboličnim, plosnato klesanim motivom križa, dvama anđelima i dvjema simboličnim fantastičnim životinjama. Romanički portal u Domanjšovcima s reljefom »Jaganjca božjeg« nastao je prije 1241. Zaglavni kameni, »Sirena« i konzolne glavice klaustra u Stični potječu iz sredine XIII <em>st.</em> Uz romaniku je još vezani mramorna nadgrobna ploča s reljefom kod Sv. Areha pri Mariboru (druga pol. XIII <em>st.</em>). Od pojedinačnih kiparskih radova ističe se »Raspeće« iz Notranjskog u Narodnoj:gal. u Ljubljani (poč. XIII <em>st.</em>). Od XIV <em>st.</em> broj spomenika se povećava; u toku toga stoljeća oni su doduše samo sporadična svjedočanstva stvaranja, no ono se već usmjerava prema jedinstvenijim stilskim obilježjima, mada se još ne osjeća domaća sažetost. Ipak se može ustanoviti, da plastika već vjerno slijedi tokove razvitka u srednjoj Evropi. Kvalitetom se ističu »Bogorodica s djetetom« u sjedećem stavu iz Ormoža i »Bogorodica s djetetom« u stojećem stavu s poč. XIV <em>st</em>. u muzeju u Ptuju, zaglavni kameni u samostanu Žiče iz sredine XIV <em>st.,</em> drvena statua »Sv. Katarina« u muzeju u Mariboru (oko 1370), »Bogorodica s djetetom« u Šempetru u Savinjskoj dolini (oko 1320), »Bogorodica s djetetom« iz mjesta Radije u Narodnoj gal. u Ljubljani (oko 1340), »Bogorodica« iz Sv. Lenarta pri Kostrivnici (oko 1380) u muzeju u Celju, »Pietà« iz Brega pri Sevnici iz sedamdesetih godina XIV <em>st.,</em> reljefima ukrašeni nadvratni timpan u minoritskoj crkvi u Celju (oko 1380) i figuralne konzole u kapeli Tužne Majke Božje u opatijskoj crkvi u Celju (oko 1370). Za umjetničko-geografsko stanje Primorja karakteristični su: datirani reljef na sarkofagu sv. Nazarija (sredina i treća četvrtina XIV <em>st.</em>) u katedrali u Kopru, »Raspeće« u krstionici u Piranu i drveni kip sv. Nikole u Krestenici na Soči.<br /> Prijelaz u XV <em>st.</em> predstavlja znatno povećanje broja spomenika plastike, a ujedno i prijelaz u sažeto zaokruženi niz ostvarenja koja karakterizira najprije meki lirski način, povezan s mentalitetom viteškog staleža; od tridesetih godina XV <em>st.</em> taj način prelazi u realizam koji odgovara mentalitetu građanskoga staleža. Pod utjecajem srednjoevr. skulpture J. Kaschauera, N. Gerhaerta i V. Stossa dolazi od sredine XV <em>st.</em> do izražaja kasnogotički barok, koji se iživljava u bogatom nabiranju odjeće; on se počinje od poč. XVI <em>st.</em> smirivati u sistem staloženih paralelnih nabora, otvarajući vrata utjecajima renesanse.<br /> U početku ovog razvitka vidljiv je utjecaj praške plastike Parlerova kruga. Taj se utjecaj odrazio već oko 1370/80 u zaglavnom kamenu s Kristovom glavom iz stare katedrale u Ljubljani, a uvelike se razmahao otprilike od 1390 u Ptuju i okolici. Vidljiv su dokaz ovih utjecaja konzole s parlerovskim nemanima u Ptuju, a napose u Hajdini. Prema E. Cevcu hajdinski je majstor vjerojatno izradio i najstarije konzole na Ptujskoj gori, a pod njegovim se okriljem mogao razviti i prvi od trojice značajnih predstavnika plastike na Ptujskoj gori, onaj koji je ukrasio tzv. celjski oltar oko poč. XV <em>st.</em> U radionici, koja je u prva dva decenija XV <em>st.</em> stvorila kiparski ukras na Ptujskoj gori, Cevc razlikuje tri majstora. Najstariji je već spomenuti majstor celjskog oltara, za njim slijedi majstor kipa sv. Jakoba oko 1410, a oko sredine drugog decenija XV <em>st.</em> majstor čuvenog reljefa Bogorodice zaštitnice s plaštem. Epigon je ovih značajnih kipara majstor oltara sv. Sigismunda, koji je vjerojatno kod njih odgojen kao pomoćnik. Plastika Ptujske gore, koja u najboljim radovima ukazuje na veze sa češkom i šleskom skulpturom (»lijepe Madone« i sl.), pokazuje karakterističan razvitak počevši od plastički smirenoga parlerovskog nasljeđa preko potpuno razvijenoga mekog stila prema opadanju vitalne snage ovoga stila pa do obrtničke ukrućenosti u Sigismundovu oltaru. Plastici Ptujske gore srodna je skupina »Pietà« i skupina dviju izvanredno lijepih svetica iz Velike Nedelje u muzeju u Ptuju. Utjecaj gornjoštajerskog kipara Hansa von Judenburg očituje se na kipovima: »Sv. Ožbald« iz Jezerskog u Narodnoj gal. u Ljubljani, »Sv. Katarina« iz Sv. Bolfenka na Pohorju i »Sv. Ivan Krstitelj« iz katedrale u Mariboru, sada u tamošnjem muzeju.<br /> Od tridesetih godina XV <em>st.</em> počinje uzimati maha građansko-cehovska djelatnost, koju ispočetka obilježuje formalni eklekticizam s konzervativnim karakteristikama, a kasnije nesputaniji realizam i barokna razigranost. Ranom stupnju te faze pripada skupina »Navještenje« sa Ptujske gore u muzeju u Mariboru. U središnjem dijelu Slovenije počinju oko sredine XV <em>st.</em> dolaziti do izražaja lokalne radionice. Jedna među njima je ljubljanska, vremenski i stilski paralelna sa slikarskom radionicom <em>Janeza Ljubljanskog;</em> dopušta se čak pretpostavka о užoj vezi između njih. Za ove je radionice karakteristična težnja za kubično-tektonskom povezanošću kao i konzervativnost u pogledu stila. S ovom je radionicom možda bio u vezi i <em>Janez Lipec</em> koji je 1484 isklesao kipove Adama i Eve, što su ukrašavali pročelje tada izgrađene gradske vijećnice u Ljubljani.<br /> I u kiparstvu je, slično kao u slikarstvu, došao do izražaja furlanski utjecaj, koji je kanalizirao i tirolske elemente. U ovu skupinu idu kipovi »Bogorodica s djetetom« u sjedećem stavu iz Brda pri Lukovici, iz Sopotnice i iz Primskovog pri Kranju. Kipove »Sv. Tomaž« i »Sv. Jakob« u Ratečama smatra Cevc furlanskim importom.<br /> Znatna djelatnost koncentrirala se i u Škofjoj Loki, dijelom u vezi s arhitekturom — od sredine XV <em>st.</em> ukrašavaju se zvjezdasti svodovi u Gorenjskoj i u Primorju reljefnim likovima na zaglavnim kamenima — a dijelom i u vezi s oltarnom i nadgrobnom plastikom. Vremenski i geografski širok raspon između 1475 i 1518 ispunjava djelatnost <em>Jakoba Snitzera</em> i njegove radionice, koja iz gotičkoga građanskog realizma prelazi u stil paralelnih nabora i predstavlja uvod u renesansu. Posebna radionica postojala je vjerojatno i u Kamniku; kako se čini, ona je ostala na stupnju proizvodnje arhitektonskih ukrasa. U Gorenjskoj se osjećaju i utjecaji iz Koruške, dijelom iz Beljaka/Villacha, a napose iz Št. Vida ob Glini/St. Veit a. d. Glan; о tome svjedoče kipovi »Sv. Petar« iz Radovljice (Narodna gal. u Ljubljani) i »Sv. Lambert« iz Lancovog, te dva reljefa iz Zgornjeg Tuhinja. »Susret Joakima i Ane« u mjestu Nemški Rovt pripisuju krugu Kaspara iz Brežâ/Friesacha (oko 1520). Četiri reljefa iz Gornje Lendave (danas u Budimpešti) iz vremena oko 1500 ukazuju na mogućnost veze s koruškim radionicama. Tri kvalitetna kipa svetaca u crkvi Marije Snježne u Nadavču pri Kanalu iz 1515 povezuju se s koruškim Št. Vidom ob Glini. Najveći, kiparski bogati krilni oltar u Sloveniji, koji se nalazi u crkvi sv. Križa iznad Kojskog, datiran je godinom 1515·Sastoji se od dva dijela: starijem pripadaju 4 reljefa s prizorima iz muke Kristove, koji su nastali poslije 1500, a imaju obilježja beljačke skulpture; glav. dio oltara rad je dvojice majstora, od kojih je jedan beljačkog smjera, a drugi podunavskog — smjera Lienharta Astla. U Britofu kod Judrija u Goriškoj sačuvao se krilni oltar s obilježjima srednjoevr. manirizma iz vremena oko 1520. U crkvi sv. Triju kraljeva u Slovenskim goricama nalazi se krilni oltar s manirističko-renesansnim reljefima iz treće četvrtine XVI <em>st.</em> »Apostol« iz Dolžâ u Mislinjskoj dolini ukazuje na utjecaj Luke Taussmanna. Zanimljiv klesarski pokušaj predstavlja bogato ukrašeni portal crkve u Dvoru pri Polhovom Gradecu iz 1544 s imenom »magistra operis« Gregorija Ruckensteina; u istom se mjestu čuva i njegov kip »Sv. Petar« u sjedećem stavu, koji djeluje još romanički.<br /> Zanimljivo poglavlje u historiji skulpture u Sloveniji predstavljaju nadgrobni spomenici, napose figuralni. Prvim sačuvanim spomenicima te vrste pripada nadgrobna ploča župnika Nikolaja (umro 1424) na Ptujskoj gori. Otprilike iz istog vremena je spomenik freisinškoga biskupa Hermana u opatijskoj crkvi u Celju, rađen pod tal. utjecajem. Poslije 1438 nastao je spomenik Fridrika, posljednjeg izdanka ptujskih gospodara u burgu Ptuj; on ide u skupinu nadgrobnih spomenika izrađenih od crvenoga salzburškog mramora, koji većinom imaju samo grbove. Takav je epitaf Sigmunda Dobrnškoga na Ptujskoj gori (oko 1429) i epitafi Hartneida von Holleg i Konrada Pessnitzera iz tridesetih godina XV <em>st.</em> u muzeju u Ptuju; najveći je među njima Weisspriachov epitaf u prepozitskoj crkvi u Ptuju. Izrađivala ih je neka salzburška radionica, koju dovode u vezu s Hansom Heiderom i s nadgrobnim spomenicima u samostanu Seeon. Oko 1503 nastao je figuralni nadgrobni spomenik Andreja Hohenbarta u opatijskoj crkvi u Celju, a oko 1510 nadgrobni spomenik župnika Fabrija u župnoj crkvi u Konjicama. Tri figuralna nadgrobna spomenika sačuvana su u župnoj crkvi u Šmartnom pri Litiji (iz 1522, 1533 i 1537). Umjetnički je najznačajnija skupina nadgrobnih spomenika u Gornjem Gradu (iz 1527, 1538 i 1544); oni se, zajedno s tamošnjim oltarom sv. Andrije, pripisuju majstoru u službi biskupa Raubera, kojeg treba tražiti u krugu oko Loya Heringa.<br /> Pobjedom reformacije i kiparstvo je u drugoj pol. XVI <em>st.</em> krenulo novim putovima. Najistaknutije mjesto zauzima tip nadgrobnoga spomenika s reljefom koji prikazuje lik pokojnika i njegovu obitelj, kako kleče pred raspetim Kristom; na njemu je grb te hist. natpisi i molitve. Takav je spomenik bio identičan i kod katolika i kod protestanata, pa se zadržao i nakon kat. obnove, napose kao spomenik građana. Stilske forme reljefa odgovaraju srednjoevr. manirizmu, no najljepša skupina ovih spomenika u Ptuju ukazuje na neposrednije talijanske utjecaje.<br /> Početak XVII <em>st.</em> predstavlja — u vezi s kat. obnovom pod vodstvom ljubljanskoga biskupa Hrena — novi procvat kiparske umjetnosti, dekorativno-rezbarske i figuralne. Najznačajniji kipar, kojeg je zaposlio Hren, bio je Leonhard Khern, koji je 1612/13 izdjelao glav. oltar crkve u Gornjem Gradu, kojega su se dijelovi sačuvali. U kiparstvu XVII <em>st</em>. zauzima prvo mjesto tzv. »zlatni oltar« s retablom koji se sastoji od bogato rezbarenih stupova i korniša; u njega su najčešće uklopljeni kipovi i reljefi, a ponekad i slike. Sav je polihromiran i bogato pozlaćen. Sačuvani su brojni primjerci, u kojima se zanimljivo ispoljava stilski razvitak od tektonske strukture koja slijedi arhitekturu, pa preko bujne barokne u trećoj četvrtini XVII <em>st.</em> sve do prelaženja u potpuni barok poslije 1700. U geogr. rasprostranjenosti ovih spomenika vrlo se karakteristično odražava i položaj Slovenije između srednje Evrope i Italije sa zanimljivim prijelaznim oblicima prema jednom i drugom smjeru. Vrlo brojne radionice nalazile su se u većim trgovačkim ili značajnijim crkveno-upravnim mjestima, što je imalo za posljedicu formiranje više izrazitih lokalnih skupina. Na žalost sačuvalo se tek malo imena kipara. Među njima je <em>Jurij Skarnos</em> u Ljubljani, koji je djelovao već za vrijeme biskupa Hrena i izveo jedan od najvećih oltara ove vrste u Crngrobu. U Škofjoj Loki djelovala je porodica slikara i drvorezbara <em>Jamšek.</em> Izvanredni oltar u Muljavi rad je kipara <em>Bartola Plumbergera,</em> čiji su radovi ustanovljeni i u štajersko-austr. pograničnom području. Jednako značajan oltar u crkvi u Podbrju kod Vipave izveo je slikar i pozlatar <em>Angelo</em> <em>Sperandi.</em> Sredinom XVII <em>st</em>. spominje se u Mariboru kipar Adam Niederl, kome se pripisuje veoma vrijedan oltar katedrale (sada u mjestu Hl. Kreuz am Waasen kod Leobena). Od radova nepoznatih majstora napose su značajni oltari iz Dražgoša (u muzeju u Škofjoj Loki), u Crngrobu, glav. oltar u mjestu Suha kod Škofje Loke, u Sv. Primožu nad Kamnikom, u Sv. Barbari kod Konjica, u Sv. Barbari iznad mjesta Šmarje pri Jelšah, glav. oltar crkve u Olimlju, oltari u crkvi sv. Lucije kod Studenica, u mjestima Sv. Marija Devica v Puščavi, Suha kod Kranja i Nadlesek kod Starog Trga, u crkvi sv. Miklavža nad Čadramom itd.<br /> Od sredine XVII <em>st.</em> počinju se javljati i značajnija kiparska ostvarenja u kamenu. Prvi je kipar koji radi u kamenu Gašper Tolmesinger; pripisuju mu Neptunov i Herkulov zdenac u Ljubljani kao i zdenac u Polhovom Gradcu ukrašen stupovima i alegorijskim figurama. U drugoj pol. XVII <em>st.</em> Ljubljana postaje sjedište niza značajnih klesarsko-kiparskih radionica, koje obrađuju mramor. Prvi je kipar koji radi u mramoru <em>Mihael Kussa</em> iz Vipave (oko 1657—1699), čije je najznačajnije djelo propovjedaonica katedrale u Zagrebu, a u Sloveniji niz oltara od crnoga mramora, za koje je kipove nabavljao iz Venecije. Za njim slijedi <em>Luka Mislej</em> (?—1727), koji je u svojoj radionici zapošljavao dva kipara iz Padove. Od njih je Angelo Pozzo-De Puteis prema stilskim obilježjima stariji. Izradio je kipove gorostasa za portal Sjemeništa i kipove emonskih biskupa u katedrali u Ljubljani. U obradi mramora bliži je novijim shvaćanjima Jacopo Contieri, autor oltara sv. Franje Ksaverskog u crkvi sv. Jakoba u Ljubljani i drugih djela izvedenih za vrijeme aktivnosti u Mislejevoj radionici. Misleja je naslijedio u vođenju radionice Primorac <em>Francesco</em> <em>Robba</em> (oko 1698—1757), koji sebe sam naziva kiparom i arhitektom. Za tri decenija boravka u Ljubljani izveo je brojne značajne radove za Ljubljanu, Zagreb i druga mjesta. On je najznačajnija ličnost u kiparstvu baroka na jugoistoku srednje Evrope. Njegova su najbolja ostvarenja: »Zdenac kranjskih rijeka« pred gradskom vijećnicom, glav. oltar u crkvi sv. Jakoba, anđeli u katedrali, glav. oltar u crkvi uršulinka, sva u Ljubljani, te pokrajnji oltar u crkvi sv. Katarine u Zagrebu i oltar sv. Križa u Križevcima. Nakon njegove smrti preuzima radionicu <em>Frančisek Rotman </em>(oko 1710—1788), koji radi za crkvu sv. Marije u Zagrebu, za Sloveniju i za katedralu u Celovcu. Njegovi radovi predstavljaju osjetno opadanje.<br /> Uz kiparstvo u mramoru održavalo se i dalje rezbarstvo i izrađivanje kipova u drvu u brojnim radionicama u Ljubljani, u Mariboru i u provinciji; u njima se izvodila oprema za crkve, napose oltari i propovjedaonice. Oko 1720 dolazi do izrazitijega prijelaza u visoki barok, a oprema se ostvaruje u uskoj vezi s arhitekturom. Slično kao u slikarstvu, sada se i u plastici afirmiraju dvije komponente: s jedne se strane posredstvom »Academiae operosorum« formira sasvim razvijeni ljubljanski barok, a s druge strane dolazi do utjecaja Graza kao centra o kojemu ovise mariborske radionice, a od njih pokrajinske radionice u Štajerskoj. Prvih decenija XVIII <em>st.</em> djeluje u Ljubljani značajna rezbarska radionica, prozvana »franjevačkom«. Njeni su suradnici franjevci podrijetlom iz Tirola, i njihova umjetnost svjedoči da su proizašli iz srodnih nastojanja koja pokazuju glav. predstavnici ove struke u Tirolu i u susjednim krajevima, među njima Andreas Tamasch i Johann Meinrad Guggenbichler. Djela ljubljanske radionice nalaze se u svim franjevačkim samostanima u Kranjskoj i u Hrvatskom Primorju; najznačajnija su od njih glav. oltar u crkvi u Mekinjama kod Kamnika i oltar u Lokama u Tuhinjskoj dolini (nekadašnji franjevački oltar iz Kamnika). Od brojnih kranjskih radionica čini se da je bila osobito cijenjena radionica Heinricha Löhra u Ljubljani, no njeni su radovi nestali. Na prijelazu iz XVIII u XIX <em>st</em><em>., </em>najistaknutija je radionica porodice <em>Layer</em> u Kranju; ona se, međutim, nakon smrti <em>Leopolda </em><em>Layera</em> (1752—1828) spustila na razinu obrtničkog rezbarstva, a odumrla za vrijeme njegovih nasljednika tek u prvoj pol. XX <em>st.</em><br /> Kiparstvo u drvu ima značajniju ulogu u slov. dijelu Štajerske nego u ljubljanskom području. U štajerskoj vode mariborske radionice, koje su u suradničkim odnosima s najznačajnijim radionicama u Grazu; uz to su i srodstvom povezane porodice kipara Schoy, Straub i Reiss, bečke porodice Messerschmidt i Walz, zatim Holzinger i Cocconi, gradačka porodica Schokotnigg, V. Königer iz Graza i dva Varaždinca, Josip Schwarz i Mayrhofer. Od predstavnika domaćih radionica na isti su način povezane porodice Gallo iz Celja i Potočnik iz Ptuja. Kako te veze vode preko Graza u Beč i u München razumljivo je, da je razina koju su dosegli najznačajniji od njih — austr. kipari J. J. Schoy, F. J. Straub i V. Königer te slov. rezbar i kipar <em>Jožef Holzinger</em> (1735—1797) — razmjerno visoka. Ona se, međutim, spušta u provincijskim radionicama, među kojima je najznačajnija radionica u Slovenjgradecu, gdje je <em>Štefan Mersi</em> iz Rogatca stvorio izvanrednu propovjedaonicu; opremio je i izvanrednu unutrašnjost crkve na Sladkoj gori. Za mariborskim radionicama znatno zaostaju radionice <em>Janeza </em><em>Gregor</em><em>a Božiča</em> (?—1724) u Celju, <em>Mihaela Pogačnika</em> u Konjicama, te ptujske i ostale radionice. Pored glav, oltira <em>J</em><em>. </em><em>J</em><em>. </em><em>Schoya</em> u Rušama i u Slovenjgradecu, među najznačajnija ostvarenja idu: propovjedaonica u Ponikvi od Š. Mersija, Marijin pil od <em>F. J. Strauba</em> u Mariboru, oltari J. Holzingera u Kamnici i na Suhom vrhu kod Marenberga, glav. oltar s grupom »Posljednja večera« od <em>F</em><em>. </em><em>Galla</em> na Gori Oljki, glav. oltar u crkvi na Ptujskoj gori, Königerove plastike za zamak Novo Celje (jedan dio u Narodnom muz. u Ljubljani) i skupina koja se danas nalazi uz crkvu u Petrovčama, zatim kiparski bogato ukrašeno stubište zamka u Mariboru, ukrasna plastika u Dornavi, glav. oltar u mjestu Sv. Marija Devica v Puščavi itd.<br /> U poslijebaroknim radionicama, koje su redom zapadale u obrtničku proizvodnju, još se dugo — kako u Ljubljani, tako i u Mariboru — odražavao barok i rokoko, sve dok nije prevladao historicizam. Poslijebarokni val dao je, ipak, i oko sredine XIX <em>st.</em> u Štajerskoj još nekoliko značajnijih radova, kao propovjedaonicu u Sv. Miklavžu kod Ormoža, glav. oltar u crkvi sv. Alojzija u Mariboru, propovjedaonicu u opatijskoj crkvi u Celju, pokrajnje oltare i propovjedaonicu u Kostrivnici i sl.<br /> Tek potkraj XIX <em>st.</em> počelo se u Sloveniji stanje u kiparstvu poboljšavati. Velika klesarska poduzeća u Ljubljani, kao poduzeće F. Tomana i Vodnika, počela su djelomice upošljavati akademski školovane kipare kod radova za crkve i groblja; s druge strane, u vezi s nacionalnim preporodom, pojavile su se i prve narudžbe za spomenike zaslužnih ličnosti i hist. događaja. Doprinos razvitku dala je i novoosnovana Srednja obrtnička škola u Ljubljani. Iz obrtničkih radionica obitelji Zajc i Šubic u Gorenjskoj i obitelji Oblak i Cesar u štajerskoj prelazili su talentiraniji naučnici u ljubljansku i gradačku obrtničku školu, a iz nje na akademiju, ponajčešće u Beč, ako se našao kakav dobrotvor. Tim putem obrazovali su se prvi značajniji slov. kipari, kao <em>Alojzij Repič</em> (1866—1941), autor figuralnog nadgrobnog spomenika kardinala Missije na Svetoj gori kod Gorice; od Repiča su mnogo značajniji <em>Alojzij </em><em>Gangl</em> (1859—1935), autor Valvasorovog i Vodnikovog spomenika u Ljubljani, te <em>Ivan Zajec</em> (1869—1952) kojemu je bio povjeren najodgovorniji kiparski zadatak prije Prvoga svjetskog rata, izrada Prešernovog spomenika u Ljubljani. Budući da za kipara s umjetničkim ambicijama kod kuće nije bilo dovoljno posla, još uvijek se mnoga nadarena snaga izgubila u tuđini, tako <em>Josip Urbanija</em> (1877—) i <em>Jožef Ajlec</em> (1874—1941) u Beču. Najtalentiraniji kipar pred početak Prvoga svjetskog rata, <em>Franc</em> <em>Berneker </em>(1874—1032), izradio je Trubarov spomenik u Ljubljani i zdenac sv. Ivana Nepomuka u Kranju.<br /> Bolja vremena za slov. kiparstvo nastala su tek nakon Prvoga svjetskog rata, kad su kipari počeli aktivnije djelovati u klesarskom obrtu (nadgrobni spomenici) i izvršavati veće narudžbe za javne spomenike. Cijelo ovo razdoblje povezano je s izvanredno produktivnom ličnošću kipara i grafičara <em>Lojza Dolinara </em>(1893—), koji je prvi uspjeh postigao svojim likovima divova na Krekovom grobu u Ljubljani, a nakon Drugoga svjetskog rata monumentalnom plastikom (spomenici Oslobođenja u Kranju, Kraljevu i drugi). Uz njega se isticao kao majstor intimne drvene plastike <em>Ivan Napotnik</em> (1888—1960). Kao medaljer afirmirao se <em>Anton Sever</em> (1886—1965). Kao portretist postizavao je uspjehe <em>Ivan Sajevic </em>(1891—). <em>Vladimir Stoviček</em> (1896—) došao je do ugleda kao medaljer i majstor plaketa. <em>Tine Kos(</em> 1894—) prvi je počeo obrađivati tematiku radnog čovjeka; postigao je uspjeh s likom kneza Kocelja za zgradu Narodne skupštine u Beogradu. Afirmirali su se i Meštrovićevi učenici <em>Peter</em> <em>Loboda</em> (1894—1952), suautor Prešernova spomenika u Kranju, <em>Franc</em><em>è</em><em> Gor</em><em>šè</em> (1897—), koji ima uspjeha u USA, te crtač i kipar <em>Niko Pirnat</em> (1903—1948), autor Aškerčeva spomenika u Ljubljani.<br /> Načela klasične plastike počela su se neposredno nakon Prvoga svjetskog rata kolebati pojavom ekspresionističkih tendencija braće <em>Franc</em><em>è</em><em>a </em><em>Kralja</em> (1895—1960) i <em>Tone Kralja</em> (1900—). Osobito je Francé Kralj svojim pokušajima daleko premašio svoje vrijeme, približavajući se apsolutnoj plastičnoj formi. Bio je i prvi, koji se okušao u oblikovanju kovine. Njegovi su karakteristični radovi »Svetac« (Narodna gal. u Ljubljani), »Seljačka majka«, »Plodnost« u Igriškoj ulici u Ljubljani, »Sv. Krištof« u Jesenicama, »Evropa« itd. Zanimljive su njegove improvizacije u glini i sitna plastika od šimširova drva. Tone Kralj bio je isprva lirski impresionist. Stvorio je veći broj nadgrobnih skulptura; u Narodnoj gal. zastupan je »Raspećem« i aktom »Čežnja«. U ekspresionističkoj plastici se s uspjehom okušavao i slikar <em>Veno Pilon</em> (1896—).<br /> Pravi procvat doživjela je slov. skulptura tek nakon Oslobođenja. Zagrebačku školu zamijenila je domaća, u kojoj su odgoj podmlatka preuzeli braća <em>Boris Kalin</em> (1905—) i <em>Zdenko Kalin</em> (1911—), <em>Karel </em><em>Putrih</em> (1910—1959) i <em>Frančišek </em><em>Smerd</em><em>ù</em> (1908—1964). Brojni zadaci na izvođenju spomenika otvorili su neslućene mogućnosti stvaranja, tako da je mlada generacija gotovo prerano dolazila do narudžaba, tim više što su se odasvud javljale želje za figuralnim spomenicima. Prve tipove talaca, boraca, radnika i sl. stvorili su B. i Z. Kalin, K. Putrih, <em>Lojze Kogovšek</em> (1909—), <em>Jakob Savinšek</em> (1922—1961) i drugi. Z. Kalin i K. Putrih izveli su kiparske radove za spomenik NOB-a na Urhu kod Ljubljane, što ga je projektirao arhitekt B. Kobè. F. Smerdù stvorio je za Ljubljanu spomenik »Ilegalca«, a za Kranj zajedno s P. Lobodom spomenik Prešerna. Z. Kalin i K. Putrih modelirali su alegorijski vijenac aktova oko glav. ulaza u zgradu Narodne skupštine u Ljubljani; Z. Kalin autor je spomenika B. Kidriča u Ljubljani. <em>Stojan Batič</em> (1925—) stvorio je u novoj skulptorskoj koncepciji spomenik-grupu u Logatcu i Kidričev spomenik u Mariboru. J. Savinšek autor je jednog od sadržajno najbogatijih spomenika »Oslobođenja« u Celju. <em>Drago Tršar</em> (1927—) stvorio je u svom stilu sažimanja likova u masu spomenik »Oslobođenja« u Kamniku Tako je Slovenija danas prekrivena brojnim više ili manje uspjelim spomenicima NOB-a; pri tom se raspoloženje sve više odvraća od ideala figuralnoga spomenika, a u prvi plan dolaze do izražaja apstraktna lik. rješenja. I u razvitku slov. kiparstva znači naime početak pedesetih godina XX <em>st.</em> prijelom s deskriptivnim ili patetičnim realizmom, te su se najvitalniji kipari odlučno usmjerili prema onim lik. idejama, koje su tada zahvatale zap. svijet. Prvi su zacrtali novi smjer Z. Kalin i, još u jačoj mjeri, K. Putrih, mada njih dvojica nisu nekritički slijedili nove poticaje. J. Savinšek je nakon prelazne faze gotovo krutog ekspresionizma (portret Izidora Cankara), sudjelujući na međunarodnim simpozijima, odlučno krenuo novim smjerom i prvi ostvario svoj »kovačko«-likovni izraz. I tri kiparska simpozija organizirana u Sloveniji — za oblikovanje u drvu u Kostanjevici, u kamenu u Sečovljama kod Portoroža i u metalu u Ravnama — pospješivali su novi smjer. S. Batič i D. Tršar već su se ranije bili uputili tim smjerom (Batičevi rudarski motivi, Tršarovi manifestanti i sl.). Odlučno je novim smjerom krenuo grafičar i kipar <em>Janez Boljka</em> (1931—) ostvarenjima u kovanom željezu, zasnovanim epski-monumentalno: Ribničana — putujućeg prodavača, kao i simboličkim koncepcijama spomenika. <em>Slavko Tihec</em> (1928—) u Mariboru oblikuje tehnikom svarivanja žičane i lisnate forme. <em>Peter</em> <em>Č</em><em>ern</em><em>è</em> (1931—) kombinira drvo i kovinu u apstraktno-plastične kompozicije. Ostali vrše pokušaje, kako bi se izrazili apstraktno-plastičnim likovima ili se približavaju strukturalnim efektima, pa je, prema tome, opći vid kiparskih nastojanja veoma raznolik. Nova generacija očito je svjesna da se nalazi na sudbonosnoj raskrsnici.&lt;tab&gt;F. St.&lt;/tab&gt;<br /> SLIKARSTVO<br /> Najstariji ostaci zidnih slika u zap. empori prepozitske crkve i u minoritskoj crkvi u Ptuju, porušenoj u Drugom svjetskom ratu, imaju obilježja kasno-romaničkog srednjoevr. načina i tzv. stila zupčasto lomljenih nabora (Zackenstil) ranog i kasnog XIII <em>st.</em> Poslije ovih osamljenih primjera slijede, u toku dva i po stoljeća (1300—1550), povezani nizovi spomenika gotičkog i renesansnog zidnog slikarstva. U njegovu razvitku odražavaju se sve faze razvitka gotičkoga slikarstva, karakterističnog za srednju Evropu, počevši od linearno-crtačkog načina prve pol. XIV <em>st.</em> preko postgiottovske faze usmjerene prema prostornosti i plastičnosti od sredine XIV <em>st.</em> dalje te mekog stila prvih decenija XV <em>st.</em> sve do prvog procvata sredinom XV <em>st.</em> koji je u znaku idealizma i — nakon njega, pod kraj XV <em>st.</em> — gotičkog realizma. Pod utjecajem renesanse slijedi vrhunac dostignuća ove slikarske kulture u crkvi sv. Primoža nad Kamnikom iz 1504. Javlja se i niz pučkih radionica koje se nadovezuju na tehničku solidnost gotike; u tradicionalne ikonografske osnove one uključuju obrtnički prerađene utjecaje renesanse. Glavni su spomenici slikarstva linearno-idealističke faze: Vrzdenec, Sv. Janez na Muti, apsida u Turnišču i sjev. zid broda Sv. Janeza u Bohinju. Za prostorno-plastičnu fazu: rad Janeza Aquile u Prekmurju iz 1383—93, te tzv. furlanska skupina u središnjem dijelu Slovenije od sredine XIV <em>st.</em> do otprilike 1440. Domaće radionice od otprilike 1430 dalje slijede s jedne strane poticaje furlanskog smjera (Suha, Bodešče, Prilesje itd.), a s druge strane dolaze do izražaja utjecaji iz Brixena (Ptujska gora), a osobito iz Beljaka (Janez Ljubljanski i njegovi suradnici u Visokom, Muljavi, Kamnom vrhu, Mengešu; slika Svete Nedelje u Crngrobu). Vrhunac domaćeg razvitka dosegnut je u sredini XV <em>st.</em> radovima u mjestima Mače i Krtina, djelom slikara Bolfganga u Crngrobu (1453) itd. Realističku fazu predstavljaju Sv. Urh u Tolminu (1472) i Križna gora (1502). Uporedo s tim dolazi i u Sloveniji do izražaja istarski lokalni smjer, čiji je predstavnik Ivan iz Kastva autor zidnih slika u Hrastovlju. Prema tome je opća slika ove kulture u Sloveniji u posljednjoj trećini XV <em>st.</em> vrlo šarolika, jer se u njoj odrazuje prisutnost koruških, tirolskih, bavarskih, istarskih, furlanskih i srednjoevr. renesansnih poticaja. Najznačajniji primjer uspjelog stapanja gotike s renesansom predstavljaju zidne slike u crkvi sv. Primoža nad Kamnikom. Poslije toga slijedi opadanje stvaralačke snage u više radionica koje su djelovale paralelno: gorenjsko-gorička radionica <em>Jerneja iz Loke</em> (Sv. Peter nad Begunjama, Vrba itd.), skupina »krovaškega malarja« (Maršiče, Nadlesk itd.), skupina slikara u Čelovniku, slikar crkve u Iškoj Vasi itd.<br /> Osim anonimnih radionica koje se mogu odrediti — kao što su furlanske, zatim Suha-Bodešče i Mače, te radionica majstora apostolskih martirija (Žirovnica, Mošnje, Rateče) kao i slikara crkve u Vihru i u Gradišču na Dolenjskom — u natpisima su se sačuvala i imena nekih najznačajnijih slikara. Prvo je takvo ime <em>Janez </em><em>Aquila </em><em>iz</em> Radgone u posljednjoj trećini XIV <em>st.,</em> drugo <em>Janez iz Brunecka</em> na Ptujskoj gori oko 1420, zatim <em>Janez Ljubljanski</em>, sin i učenik slikara Friderika iz Beljaka (oko 1440—60), slikar <em>Bolfgangus</em> s radovima iz 1453 u Crngrobu, slikar muke Kristove u bolničkoj crkvi u Slovenjgradecu <em>Andrej</em> <em>iz Ottinga</em> (sredina XV <em>st.</em>), slikar <em>Ivan iz Kastva</em> u Hrastovlju 1490, <em>meštar </em><em>Toma</em><em>ž</em> iz Senja u Nadlesku 1511, vjerojatno identičan s Trubarovim »krovaškim malarjem«, i <em>Jernej iz Loke</em> između 1520 i 1540.<br /> Glavni spomenici ovoga slikarstva nalaze se u skromnim provincijskim filijalnim crkvicama, koje su oslikavane prema utvrđenom ikonografskom programu; taj je program idealno odgovarao funkcionalnom značenju pojedinih dijelova građevine — brodu, trijumfalnom luku i prezbiteriju. Brod je imao ravan drveni strop, oslikan ukrasom izvedenim uz primjenu patrona, dok je prezbiterij, s rijetkim izuzecima, bio nadsvođen. Kad se otprilike od 1440 afirmirao bogatiji mrežasto-zvjezdasti svod, razvija se i bogatiji način njegova oslikavanja; glavne teme postaju Krist u slavi, okružen simbolima evanđelista, te Bogorodica i apostoli. Ovu shemu u oslikavanju prezbiterija prozvala je slov. povijest umjetnosti »kranjski prezbiterij«; najizrazitiji je njegov primjer prezbiterij u mjestu Suha pri Skofji Loki. — Na trijumfalnom luku nalazi se najčešće prikaz Navještenja, cijeli sjev. zid često zaprema kompozicija Pohod Triju kraljeva od Jeruzalema do Betlehema i Poklonstvo djetetu Isusu (Srednja Vas kod Kranja, Sv. Primož, Nadlesk, Hrastovlje, Iška Vas, Muljava itd.), a cijeli zap. zid ispunja u unutrašnjosti i izvana Posljednji sud (Muljava, Godešič, Sopotnica).<br /> Uz ove brojne spomenike crkvenoga slikarstva sačuvano je vrlo malo primjera profanog slikarstva koje je bilo uobičajeno i u slov. krajevima kod ukrašivanja burgova, rezidencija i imućnijih kuća. Otkriveni su ostaci takvih slika iz Gracarova turna, Hmeljnika, Mokronoga, Turjaka i Žužemberka, no oni su većinom uništeni u Drugom svjetskom ratu i poznati samo po fotografijama i opisima.<br /> Slike na drvenoj ploči u tehnici tempere, koje su ukrašivale krilne oltare, većinom su propale. Prema opisu u zapisniku vizitacije poznati su glavni oltar katedrale u Ljubljani i župne crkve u Kranju. Od toga su u Österreichische Gallerie u Beču sačuvane 4 slike (teme iz legende о sv. Kancijanu; »Maslinska gora«; »Uskrsnuće«), kvalitetni radovi iz prvog decenija XVI <em>st.</em> Najznačajnije sačuvano djelo je u cijelosti oslikani krilni oltar iz prepozitske crkve u Ptuju, što ga je oko 1460 izveo salzburški slikar Konrad Laib sa svojim suradnikom; slike na poleđini oltara su iz 1502. U crkvi sv. Miklavža nad Oplotnicom nalazi se »Maslinska gora« iz radionice M. Wohlgemuta (1495); u ogradu propovjedaonice ukomponirano je više slika svetaca nastalih oko 1500. U muzeju u Mariboru nalaze se dvije ploče iz mjesta Prepole. Dvije oltarne ploče iz Sela (oko 1480) i 4 iz mjesta Grad u Prekmurju (kraj XV <em>st.</em>) nalaze se u Budimpešti. Kasan odjek tipa krilnog oltara s oslikanim pločama iz druge pol. XVI <em>st.</em> nalazi se u crkvi sv. Triju kraljeva u Slovenskim Goricama. — Od nekoć brojnih gotičkih oslikanih prozora sačuvana su na njihovu prvobitnome mjestu samo dva u crkvi na Bregu pri Preddvoru (oko 1400).<br /> Najznačajnija ostvarenja minijaturnog slikarstva, koje se njegovalo u srednjovj. samostanima, dijelom su sačuvana u Nacionalnoj biblioteci u Beču, a dijelom u domaćim knjižnicama i u posjedu nekih crkava. Najveći dio ove građe čuva Narodna i univerzitetska knjižnica u Ljubljani. Najznačajniji su: 1. Rukopisi iz Stične, gdje je u drugoj pol. XII <em>st.</em> djelovao značajan skriptorij; u njemu su rukopise iluminirali rijetko likovno skromnim ljudskim figurama slijedeći obično cistercitski način ukrašivanja biljnim motivima, koji je vidljiv na rukopisima u Ljubljani i u Beču. — 2. »Augustinus, De civitate Dei« (1347) iz kartuzijanskoga samostana u Bistri, s iluminacijama <em>Nikolaja,</em> najbogatiji od sačuvanih domaćih rukopisa. — 3. »Moralia beati Gregorii« iz 1411 i misal iz istog razdoblja iluminirao je vjerojatno u Kranju Bečanin Heinrich Aurhaym, zvan i »Ernstminiator«, koji je radio u češko-bečkom načinu. — Od brojnih rukopisa u vlasništvu crkava u području Kopra zaslužuje posebnu pažnju iluminirani koral u Kopru, rađen u stilu Pisanella; ispisao ga je Nazarius de Justinopoli, koji bi mogao biti i autor minijatura. Iluminirani rukopisi u biskupskom arhivu u Mariboru i u knjižnici kartuzije u Pleterju predstavljaju noviji import.<br /> Pobjeda reformacije sredinom XVI <em>st.</em> imala je za posljedicu, da je slikarstvo, dotad vezano uz crkvu, potisnuto u pozadinu, i da su se počele afirmirati profane vrste kao što su štampana slika u protestantskim knjigama i portret rađen u grafici pa i slikan. Unatoč tome postoje iz tog razdoblja dva značajna spomenika: slikarije u tzv. »lutrovskoj kleti« u Sevnici i oslikani strop u palači Stara grofovija u Celju. Prvi je religioznoga karaktera, sudeći po svemu luteranskog. Slikar bi mogao pripadati nekoj od koruških radionica, koje su nakon rekatolizacije utjecale na slikarstvo Hrenova kruga. Celjski strop (oko 1600) odražava utjecaj slikarskog centra u Grazu, koji je bio orijentiran prema tal. slikarstvu i posredovao napose kod širenja venec. utjecaja.<br /> Nakon katoličke obnove, kojoj je bio na čelu ljubljanski biskup Tomaž Hren, slikarstvo XVII <em>st.</em> zaostajalo je za kiparstvom i rezbarstvom, koji su davali obilježje crkvenoj opremi, no nije odumrlo. I dalje postoji jednako crkveno kao i profano slikarstvo. Hrenovu djelatnost posvjedočuje živa slikarska aktivnost u Ljubljani i u Gornjem Gradu. Od zidnih slika nije se ništa sačuvalo. Nesumnjivo je, da su one odražavale duh srednjoevr. manirizma. Spomenici dekorativnog slikarstva, kao svodovi prezbiterija u Crngrobu iz 1644 i u Selima kod Slovenjgradeca, svjedoče о afirmaciji nove manirističke dekorativne tematike. О značajnijem figuralnom i konfesionalno-programskom naporu svjedoči crkva na Trati u Poljanskoj dolini iz treće četvrtine XVII <em>st.</em> О tome, kako se manirizam afirmirao u profanim objektima, svjedoči opis slikarskog ukrasa ljubljanske gradske vijećnice što ga je izveo Antonij Gerici, a isto tako i program za oslikavanje nove vijećnice koja se imala podići potkraj XVII <em>st.</em> Značajan primjer profane manirističke slikarije nalazio se u burgu Podbrežje u Beloj Krajini iz druge pol. XVII <em>st.</em> Za shvaćanja о umjetnosti u XVII <em>st.</em> karakteristično je, da su značajnije narudžbe izvršavali u prvom redu mlet. slikari. Međutim je već potkraj XVI <em>st.</em> sliku sv. Miklavža za prepozitsku crkvu u Novom Mestu izradio Jacopo Tintoretto. Osobito je bio omiljen J. Palma ml., koji je između ostalog izveo tri slike za glav. oltar kapucinske crkve u Ljubljani (sada u uršulinskoj crkvi). Od brojnih Hrenovih narudžaba sačuvale su se jedino slike Salzburžanina M. Plainera u Petrovčama i »Sv. Cecilija« u crkvi kapucina u Celju atribuirana istom slikaru, kao i »Sv. Uršula« u Srednjem Bitnju, signirana sa G. K. F. — Među značajnije sporadično sačuvane slike iz tog vremena idu »Raspeće« iz Šmarja s poč. XVII <em>st.</em> i imitacija Tintorettova »Raspeća« u Blagovni iz 1624. Vrlo kvalitetno djelo »Raspeće« u Slapama kod Šmarjete nastalo je pod Tintorettovim utjecajem. Otprilike iz 1623 potječe oltar s oslikanim krilima (prizori iz muke Kristove) u crkvi sv. Triju kraljeva u Slovenskim goricama, rađen prema njem. manirističkim predlošcima. Na krilne oltare oslanjaju se i krilni ormari orgulja iz XVII <em>st.</em> Najznačajniji se nalaze u crkvi sv. Krištofa nad Laškim, na Bregu kod Ptuja i na Ptujskoj gori.<br /> Nova nastojanja, koja najavljuju barok, počinju dolaziti do izražaja u posljednjoj četvrtini XVII <em>st.</em> napose u burgovima, primjerice u zamku Bokalce kod Ljubljane, u Soteski i drugdje; pripisuju ih djelomice Flamancu Almanachu, koji je pripadao Valvasorovom krugu. Almanachovo je djelo i najznačajniji skupni portret iz toga vremena (iz zamka Bokalce). Općenito se za XVII <em>st. </em>može reći, da uloga zidnog slikarstva gubi na važnosti, da se ono svodi prvenstveno na dekorativnu ulogu. U koliko se radi о figuralnim temama, njihov sadržaj i forma povezuju se sa sjev. manirizmom, a sve se više afirmiraju iluzionističke tendencije koje vode u barok. Kvalitet domaćeg oltarnog slikarstva kreće se na prosječnom stupnju, a tek se rijetki radovi, kao oni u kapeli kod zamka Ortnek, izdižu iznad prosjeka. Uza sve to očito se proširuju horizonti zanimanja za one vrste slikarstva koje su bile do sredine XVI <em>st.</em> još slabo razvijene. To vrijedi napose za profane vrste, u prvom redu za portret, a od sredine XVII <em>st.</em> i za pejzaž, mrtvu prirodu, genre-slikarstvo kao i za hist. i alegorijske teme. Kao izrazita leća, u kojoj se sažimaju ova tada još ikonografska ali ne i umjetnički-kreativno usmjerena nastojanja, može poslužiti Valvasorova grafička zbirka u Zagrebu. Porast zanimanja za sporedne tematske kategorije zoran je barometar koji ukazuje na razvitak laičkog shvaćanja u ranobaroknom društvu. Ovo razdoblje zaključuje u posljednjoj trećini XVII <em>st.</em> Valvasorov umjetnički krug i grafička radionica u Bogenšperku, koja je omogućila realizaciju i niza umjetnički ambicioznih (»Theatrum mortis humanae«; Ovidije), a napose topografsko-ilustrativnih radova sa »Slavom vojvodine Kranjske« na čelu. Valvasorov krug, kao i cijelo XVII <em>st</em><em>.,</em> orijentirani su prema umjetničkom sjeveru, ali paralelno s njim već dozrijeva nova generacija obrazovana u Italiji; u godini Valvasorove smrti (1693) osnovana je u Ljubljani »Academia operosorum« kao izraz nastojanja ove generacije u odlučnoj preorijentaciji prema jugu. Teorija i praksa (Dolničarove teze о umjetnosti i crtačka škola) predstavljaju odlučno razilaženje sa XVII <em>st</em><em>.</em>, tako da prijelaz u XVIII <em>st.</em> postaje doista pravi prijelom.<br /> Baroku, koji slijedi u XVIII <em>st</em><em>.,</em> pružila je široke mogućnosti Ljubljana; ona se nakon dvjesta godina priprema razvila u slov. kulturno središte i s osnivanjem »Academiae operosorum« potpuno preuzela vodeću ulogu; od najznačajnijeg posrednika srednjoevr. utjecaja prema jugoistoku, Ljubljana je tako reći preko noći postala stvaralac vlastitih vrijednosti u sve tri glavne lik. grane. Kao u kiparstvu i arhitekturi, tako su i u slikarstvu davali prve pobude Talijani. Tu treba da se na prvome mjestu spomene slikar nove ljubljanske katedrale Giulio Quaglio. Na njega i na susjednu venec. školu oslanja se ljubljanska škola, koja slijedi neposredno nakon Quaglija; pretpostavlja se, da je <em>Franc</em> <em>Jelovšek </em>(1700—1764) bio njegov učenik, a u iluzionizmu svakako neposredni nastavljač njegova duha. U toku pola stoljeća, od sredine dvadesetih do sredine sedamdesetih godina XVIII <em>st</em><em>.,</em> dominiraju u ljubljanskom centru četiri slikara: udomaćeni Lotarinžanin <em>Valentin Metzinger</em> (1699—1759), Franc Jelovšek iz Mengeša, <em>Fortunat</em> <em>Bergant</em> (1721—1769) iz Kamnika i <em>Anton Cebej</em> (1722 — poslije 1774) iz Ajdovščine. Oni su pretežno radili oltarne slike, portrete, mrtve prirode sa cvijećem i hist. teme. Jelovšek je utemeljitelj slov. varijante baroknoga stropnog iluzionizma (Št. Peter u Ljubljani; Groblje; Sladka gora itd.), ali je izradio i slike s profanim temama u burgovima (Habah; Zalog kod Moravča itd.), a također slikane imitacije tapiserija (Habah). Sedamdesetih godina XVIII <em>st</em><em>.,</em> pošto domaćih slikara više nije bilo na životu, sve se više ističe kvalitetnim oltarnim slikama (narudžbe za Velesovo, Gornji Grad itd.) Austrijanac M. J. Kremser-Schmidt, koji je u kapelici Gruberove palače u Ljubljani ostvario čak jedan od svojih najznačajnijih radova. Pozvan da poučava u školi crtanje, dolazi iz Njemačke u Ljubljanu Anton Herrlein, a s njim i utjecaji klasicizma; on postaje prvi portretist slov. građanstva. Prijelaz iz baroka u klasicizam obilježuje i rad <em>Janeza Potočnika</em> (1749—1834), slikara za crkve i portretista. Na barok i Kremser-Schmidta oslanja se <em>Leopold</em> <em>Layer</em> (1752—1828) iz Kranja, čija je radionica sredinom XIX <em>st.</em> završila djelatnošću na razini pučkog obrta.<br /> Uporedo s ljubljanskim centrom dolazi u slov. Štajerskoj do izražaja utjecaj Graza kao centra, koji je za slov. krajeve drugi posrednik tal. baroknih utjecaja, no ponešto drukčijih od onih koji su karakteristični za Ljubljanu. Ti su utjecaji došli do izražaja najprije u radovima H. A. Weissenkirchera (Cezanjovci, Maribor itd.) kao i u djelatnosti slikara u dvorcima gradačke porodice grofova Attemsa. Među njima se ističe iluzionističkim slikama i dekorativnim pejzažima F. J. I. Flurer (Slovenska Bistrica, Brežice itd.). Među domaćim radionicama uspješno su djelovale radionice u Slovenjgradecu s F. M. i J. A. Straussom i radionica u Rogatcu s A. Lerchingerom. Od manjeg su značenja slikari Joanneckу (freske u Štatenbergu), J. Chr. Vogl (Laško), H. Stadker (slikana imitacija tapiserija u Dornavi) i J. B. Raunacher. U Italiji i u Beču afirmirao se <em>Franc</em> <em>Kavčič </em>(1762—1828); braća <em>Valentin Janša </em>(1747—1818) i <em>Lovro Janša</em> (1749—1812) došla su u Beču na glas kao pejzažisti. — Pučke sklonosti za lik. izražavanje razvijaju se od sredine XVIII <em>st.</em> u tri grane pučkog slikarstva karakteristične za Sloveniju: slike na staklu, oslikane prednje ploče košnica i ilustracije rukopisa vjerske namjene, koji su bili osobito prošireni u Koruškoj.<br /> U prvoj pol. XIX <em>st.</em> oslanja se crkveno slikarstvo na baštinu baroka, koju održavaju obrtničke radionice, a u profanom slikarstvu zauzima prvo mjesto građanski portret. Karakteristično je, da slikari kvalitetnih portreta daju djela manje vrijednosti u religioznom slikarstvu. Najznačajniji su portretisti <em>Josip Tominc (1790</em>—1866), koji je djelovao u Gorici i Trstu, <em>Matevž Langus </em>(1792—1855) i <em>Mihael</em> <em>Stroy</em> (1803—1871), koji je djelovao u Ljubljani i Zagrebu. S Langusom se već nagoviješta i slikarstvo pejzaža i veduta. U duhu njem. nazarenaca i romantika djeluje sredinom XIX <em>st.</em> kao pejzažist i autor zidnih slika u crkvama (osobito Log kod Vipave) <em>F</em><em>. </em><em>Kurz</em> <em>von</em> <em>Goldenstein</em> iz Salzburga. Romantični pejzaž ima svog predstavnika u Ljubljančaninu <em>Antonu Karingeru (</em>1829—1870). Značajan je kao slikar romantičnih veduta <em>Marko Pernhart</em> (1824—1871) iz Koruške. Uvod u realizam druge pol. XIX <em>st.</em> predstavljaju pejzaži i portreti <em>Ivana Frankèa</em> (1841 —1927), a napose religiozne slike, portreti i pejzaži braće <em>Janeza Šubica </em>(1850—1889) i <em>Jurija Šubica</em> (1855—1890), koji su postizavali uspjehe i u inozemstvu (Atena, Prag, Kaiserslautern). U mladosti bio im je učitelj najznačajniji predstavnik crkvenoga slikarstva toga vremena u Sloveniji, Feuerbachov prijatelj Janez Wolf. On je bio i prvi učitelj <em>Antona Ažbèa </em>(1862—1905) čija djelatnost predstavlja most koji vodi u slikarstvo slov. impresionizma. Od 1890 do 1905 Ažbè je vodio u Münchenu privatnu školu, koja je od izuzetnog značenja za jugoslav. slikarstvo XX <em>st.</em> U njegovoj su se školi zbližila četvorica glav. predstavnika slov. impresionizma, <em>Rihard Jakopič</em> (1869—1943), <em>Matija Jama</em> (1872—1947), <em>Ivan Grohar</em> (1867—1911) i <em>Matej </em><em>Sternen</em> (1870—1949). Uz Ažbèa isticali su se slikar genrea i pejzažist <em>Ferdo </em><em>Vesel</em> (1861—1946), slikarica portreta, genre-motiva i pejzaža <em>Ivana Kobilca</em> (1861—1926) i slikar domaćega genrea <em>Jožef Petkovšek</em> (1861—1898). Radovi slov. impresionista otvaraju slov. slikarstvu nove horizonte i prvi mu krče putove do međunarodnog priznanja. U vrijeme borbe za slikarsko izražavanje svjetla primjenom impresionističke tehnike u prvom deceniju XX <em>st.,</em> četvorica prvih slov. impresionista rade u prvom redu pejzaže, a zatim kreću svaki svojim putom kao izgrađene umjetničke ličnosti. Grohar je ostvario lirski štimung slov. gorenjskog pejzaža. Jama je cijelog života ostao vjeran pejzažu i osnovnoj impresionističkoj problematici. Jakopič je po svojim nastojanjima najsvestraniji; slikanje pejzaža dovodi ga na prag poetske apstrakcije u boji i fauvističkog ekspresionizma. Sternen je u zrelo doba u prvom redu slikar figura a napose portretist. — Sjena impresionizma lebdjela je nad slov. slikarstvom sve do Drugoga svjetskog rata. Iz ovih se poticaja razvio <em>France</em> <em>Pavlovec</em> (1897—1959), najznačajniji slikar pejzaža u Sloveniji u doba između dva rata. — Uporedo s umjetničko-kreativnim nastojanjima impresionista, u Beču se u prvom deceniju XX <em>st.</em> organizirala skupina slov. i hrv. umjetnika u udruženju »Vesna«. Njihov je programski cilj bilo stvaranje narodne umjetnosti koja bi služila puku. Njeni su predstavnici: ilustrator, karikaturist i grafičar <em>Hinko Smrekar</em> (1883—1943); slikar pučkoga genrea i ilustrator <em>Maksim</em> <em>Gaspari</em> (1883—); ilustrator, slikar i grafičar <em>Saša Šantel </em>(1883—1945) i slikar pučkoga genrea i ilustrator <em>Gvidon </em><em>Birolla</em> (1881—). Uz njih su sticali priznanja već prije Prvoga svjetskog rata portretist, pejzažist i ilustrator <em>Ivan Vavpotič</em> (1877—1943) te začetnik slov. ekspresionizma u razdoblju između dva rata, slikar figuralnih motiva <em>Fran</em> <em>Tratnik</em> (1881—1957).<br /> Mlada generacija slikara pojavila se poslije Prvoga svjetskog rata bučno, s geslima ekspresionizma protiv impresionizma. Vođe su joj bili braća <em>Franc</em><em>è</em> <em>Kralj</em> (1895—1960) i <em>Tone Kralj</em> (1900—). Sredinom dvadesetih godina XX <em>st.</em> njih dvojica su privremeno slijedili tendencije »nove stvarnosti«, no od tridesetih godina izgrađuju se kao dvije umjetničke ličnosti. Francè Kralj razvio je svoj vlastiti kolorizam s ekspresionističkim značajkama, stvorivši značajne radove u ulju i grafici. Tone Kralj ostaje vjeran tematici iz pučkog života, koju je ostvario napose u svojim uljima i u grafici, pa i u crkvenom zidnom slikarstvu, kojemu je davao pučki ton, a za vrijeme okupacije čak i nacionalne tendencije. Kao izrazita ličnost došla je mimo glav. razvojnih tokova do izražaja i <em>Karla Mrak-Bulovec</em> (1895—1957) kao crtačica monumentalnih kompozicija, portreta i alegorijskih reakcija na rat i teror okupatora. Odmah nakon Prvoga svjetskog rata počeo je stjecati priznanja i najugledniji predstavnik generacije između dva rata <em>Gojmir Anton Kos</em> (1896—) kao portretist, ispočetka s natruhom ekspresionizma a kasnije u koloristički produbljenom realizmu, te kao slikar hist. tema (ciklus iz slov. povijesti u vladinoj palači u Ljubljani i iz historije KPS u vili ispod Rožnika) i kao pejzažist, no svoj je umjetnički izraz najpotpunije ostvario u mrtvim prirodama po kojima, poslije Drugoga svjetskog rata, ide među najuglednije suvremene jugoslav. lik. stvaraoce. Od jednakog je posebnog značenja i <em>Božidar Jakac </em>(1899—) koji se razvio u najeminentnijeg portretista, pejzažista i ilustratora visoke umjetničke razine. Napose je značajan kao osnivač suvremene slov. grafike. Polazeći od A. Brömsea i E. Muncha, bio je usmjeren prema lirskom ekspresionizmu; ovladao je svim tehnikama, ali ostaje vjeran grafici klasičnih tehnikâ koje su mu najbliže. Samostalno je razvijao tehničke mogućnosti i postao učitelj mlađe generacije, na kojoj se osniva međunarodni ugled ljubljanske grafičke škole.<br /> Pored ekspresionizma braće Kralj pojavio se odmah nakon Prvoga svjetskog rata socijalno-kritički usmjereni ekspresionizam, čiji je predstavnik u grafici bio napose <em>Veno Pilon</em> (1896—), autor brojnih ekspresionistički ostvarenih likova. Sredinom dvadesetih godina XX <em>st.</em> uz njega su se kao avangardisti pojavili konstruktivist <em>Avgust</em> <em>Černigoj</em> (1898—) i <em>Lojze Spazzapan</em> (1889—1958), koji se kasnije asimilirao u tal. sredini. Potkraj dvadesetih godina postepeno se afirmirala »treća generacija« slikara školovanih u Zagrebu, na koju je utjecao socijalno-kritički stav grupe »Zemlja«; taj je stav naišao na odjek i u slov. skupini okupljenoj uz F. Kralja pod imenom »Slovenski lik«. Predstavnici zagrebačke škole, koja je do početka Drugoga svjetskog rata slikala u duhu poetičnoga kolorističkog realizma, bili su <em>Maksim</em> <em>Sedej (</em>1909—), <em>Zoran Mušič</em> (1909—) i još neki slikari. Sa slično usmjerenim F. Pavlovcem i G. A. Kosom predstavljali su glavni smjer u slikarstvu tridesetih godina. Uz njih se razvija <em>Miha Maleš</em> (1903—), uz Jakca najznačajniji grafičar predratnoga razdoblja. Maleš je majstor raznovrsnih grafičkih tehnika s posebnom sklonošću za litografiju i monotipiju, a stekao je međunarodni ugled. Bitne su njegove značajke nadrealistički lirizam i traženje veze s pučkim umijećem. Kao još izrazitiji nadrealist započeo je svoje stvaranje tridesetih godina <em>Stane Kregar</em> (1905—), koji je kasnije prešao na koloristički realizam. Od njem. ekspresionizma polaze i slikari i grafičari braća <em>Nande Vidmar</em> (1899—) i <em>Drago Vidmar</em> (1901—). Slikali su pejzaže, figuralne kompozicije i s osobitim uspjehom teme iz života na selu. Izvan grupacija razvijao se <em>France</em> <em>Mihelič</em> (1907—), jedini slov. slikar koji je s uspjehom slijedio ideje »Zemlje«; svoj pravi izraz ostvario je tek u partizanima.<br /> Drugi svjetski rat i s njim povezana Narodnooslobodilačka borba znače i u lik. umjetnosti potpuni prijelom s prošlošću; to se odnosi samo na likovne ideje a ne i na ličnosti, koje su uglavnom preživjele kritično vrijeme i preuzele odgajanje mlađih generacija u novoosnovanoj Akademiji likovne umjetnosti u Ljubljani 1945.<br /> Brojni istaknuti slikari povukli su se s partizanima u šume, stvarajući tamo djela kakva je iziskivalo borbeno vrijeme. Prvi je zadatak te umjetnosti bilo propagiranje oslobodilačke borbe, poticanje otporne snage stanovništva, koje je patilo pod terorom okupatora, i dokumentacija samih zbivanja. Ovi su slikari ujedno već tada odgajali naraštaj koji je, školovan nakon Oslobođenja, kasnije zauzeo istaknute položaje. Glavne ličnosti među slikarima partizanima bili su B. Jakac, F. Mihelič, <em>Nikolaj Pirnat</em> (1903—1948), braća D. i N. Vidmar, <em>Dore Klemenčič</em> (1911—) i <em>Zoran Didek</em> (1910—). Najistaknutiji suvremeni likovni tumač partizanskog i pučkog života u mlađoj generaciji je <em>Ive Šubic</em> (1922—). Djela stvarana u partizanskoj sredini morala su služiti u prvom redu ciljevima otpora i NOB-a; ovaj se zadatak izvršavao pomoću onih tehničkih sredstava, koja su umjetnicima stajala na raspolaganju. Pokazalo se, da su za postizanje tih ciljeva najpodesniji crtež i grafika. Upravo u grafici češće je prevladana utilitarna namjena, a do izražaja je došla kreativnost. U povijesti slov. grafike pripada partizanskoj grafici vrlo istaknuto mjesto.<br /> Nakon Oslobođenja 1945 slijedilo je pet godina traženja orijentacije. Kao spasonosno načelo proglašavao se socijalistički realizam prema sovjetskom uzoru. Brojni slov. slikari slijedili su ga u tolikoj mjeri, da su čak impresionizam osuđivali kao jalov larpurlartizam. Veće umjetničke uspjehe, međutim, ovaj pokret nije postigao. U red njegovih značajnijih predstavnika ubraja se <em>Slavko Pengov </em>(1908—1966), autor zidnih kompozicija na tematiku NOB-a (Bled); on se već prije rata istakao kao slikar monumentalnih kompozicija za crkve (Bled). Vrijedan kreativni domet predstavljaju i dvije slike G. A. Kosa s tematikom iz NOB-a.<br /> Do 1950 pojmovi su se raščistili, i na vidjelo su naglo izbile dotle sputavane stvaralačke snage. Među prvim vjesnicima preobražaja bio je M. Sedej, a za njim su slijedili S. Kregar, <em>Gabrijel Stupica</em> (1913—) i <em>Boris </em><em>Kob</em><em>è</em> (1905—). Počeli su se isticati i apsolventi domaće akademije, tako da je pedesetih godina slov. slikarstvo poprimilo posve nov lik i počelo se afirmirati u takmičenju s međunarodnim zbivanjima i u međunarodnim okvirima. Od novih imena napose se ističu <em>Klavdij Zornik</em> (1910—), <em>Vladimir Lakovič</em> (1921—), <em>Franc</em><em>è Slana </em>(1926—), <em>Marko Šuštaršič</em> (1927—) i <em>Janez Bernik</em> (1933—). Najviše se, međutim, istakla generacija rođena uoči Prvoga svjetskog rata. To su, osim M. Sedeja, još N. Omerza, F. Mihelič, S. Kregar, G. Stupica i <em>Marij Pregelj</em> (1913—). Oni su stupovi novoga slov. slikarstva, koje je napustilo deskriptivne i kolorističko-poetske okvire realizma, pa se preko apstrakcije i strogo kolorističkih konfiguracija približilo lik. simbolizmu, strukturalizmu i informelu, no pri tom nije prevladao nijedan od ovih smjerova. U tom razvitku osobito je zanimljiv G. Stupica, koji je izgradio svoj lični stil na granici apstrakcije. Širok raspon pokazuje razvitak M. Pregelja kao slikara monumentalnih zamisli; s uspjehom je radio i u mozaiku (Trbovlje) i kao grafičar. Značajan je i razvitak <em>Rika Debenjaka </em>(1908—), koji je u grafici postigao međunarodne uspjehe svojim strukturalnim i figuralnim radovima. Jednake je uspjehe postigao u domeni fantastike F. Mihelič svojim slikama, a pogotovo svojom grafikom. Dosljedan je razvitak S. Kregara, koji se nakon spomenute nadrealističke i realističke faze poslije 1950 odlučno, usmjerio kolorističkoj apstrakciji, koju uspješno primjenjuje kod svojih osnova za vitraile. Zanimljivo je, kako je F. Kralj reagirao na suvremene tendencije ekspresionističke apstrakcije, napose u koloriranoj grafici. Poticaji lirskoga kubizma došli su do izražaja u mrtvim prirodama G. A. Kosa, koji je upravo u njima dosegao vrhunac svog ličnog izraza.<br /> Nakon Oslobođenja osobito se razvila grafika; prilagođujući se međunarodnim tendencijama, ona je od 1954 — kad je u Veneciji nagrađena Miheličeva fantastična grafika — doživljavala redom priznanja u São Paulu i Tokiju, na biennaleu u Ljubljani i drugdje. Glav. su predstavnici grafike: učitelj mlade generacije B. Jakac koji se približio ekspresionizmu, R. Debenjak, M. Maleš, M. Pregelj, M. Sedej i F. Mihelič. Nove putove blize apstrakciji i strukturalizmu nagoviještaju Riko Debenjak, <em>Janez Boljka</em> (1931—) i Janez Bernik. Idilično-poetičan je <em>Marjan Pogačnik</em> (1920—). Arhaična obilježja daje svom doživljaju kraškoga svijeta <em>Vladimir Makuc</em> (1925—). Zbivanja iz partizanskih dana evocira I. Šubic. <em>Bogdan Borčič</em> (1926—) gradi svoj izraz primjenom znakova, a <em>Karel Zelenko</em> (1925—) reagira na zbivanja kritičko-satirički.<br /> Posebnu pažnju zaslužuje u okviru slov. umjetnosti Trst, gdje se afirmirao niz slikara, kojima je bio na čelu A. Černigoj, slikar i grafičar na razvojnoj liniji realizam-kubizam. Međunarodni ugled stekao je <em>Lojze Spacal</em> (1907—), napose svojom grafikom i pokušajima u apstraktnoj skulpturi. U Veneciji i u Parizu, u okviru École de Paris, afirmirao se Z. Mušič i kao slikar i kao grafičar. — Slovenska emigracija u USA dala je svog značajnijeg predstavnika u ličnosti slikara i grafičara <em>Gregorija Perušeka</em> (1887—1940), poznatog pod imenom Harvey Gregory Prushek. On je radio pod utjecajem umjetnosti Indijanaca, primjenjujući metode ekspresionizma.&lt;tab&gt;F. St.&lt;/tab&gt;<br /> PRIMIJENJENA UMJETNOST<br /> S. se nalazi na raskrsnici svjetskih tokova. О toj činjenici govore već najstariji nalazi, u kojima se isprepliću različita umjetnička nastojanja. Predmeti primijenjene umjetnosti, bilo importirani, bilo izrađeni u Sloveniji prema tuđim uzorima, predstavljaju ukus Slovenaca i njihove potrebe za umjetnošću.<br /> Sjev. Slovenija pripada u ranom Srednjem vijeku u prvom redu bjelobrdskoj kulturi s keszthelyskim i köttlaškim primjesama, dok oba bledska nalazišta (jedno iz prvih stoljeća nakon naseljenja Slavena, a drugo iz perioda od IX do XII <em>st</em><em>.</em> i ostala nalazišta na Gorenjskom pripadaju köttlaškom krugu s nešto keszthelyskih i bjelobrdskih utjecaja i s različitim analogijama, kako češkim i karolinškim, tako i bizantskim i dalmatinskim. — Među predmetima iz staroslav. grobova vrlo su česte brončane i srebrne karike sljepoočničarke raznih tipova, bjelobrdske i köttlaške, a i uvezene iz Dalmacije odnosno iz karolinškoga kruga. U pogledu tačnoga datiranja ovog toliko karakterističnog nakita iz slav. grobova mišljenja su vrlo različita; rađen je vjerojatno uglavnom u slav. radionicama u X i XI <em>st.</em> — Naušnice su vrlo različitih tipova, jednako u Ptuju, kao i na Bledu. U Ptuju se javljaju bjelobrdske granulirane naušnice i naušnice u obliku polumjeseca. U oba nalazišta na Bledu naušnice su relativno vrlo kvalitetne. Iz ranog doba je naušnica s kockom, koja potječe iz kasnorim. umjetničkog obrta, te naušnica s košaricom, koja prvobitno isto tako proizlazi iz ant. forme. Košarica je rađena u bušenoj tehnici, u filigranu, u obliku cvjetne čaške u raznim varijantama ili granulirana, i to u vrlo brižljivoj izradbi. Iz mlađega bledskog nalazišta potječu polumjesečaste naušnice lijevane, tučene i gravirane, a naušnice köttlaškog tipa imaju uložene ornamentirane uzorke: jedna je izrađena čak u obliku životinjske figure. Zlatna naušnica iz Ptuja bizantski je import u bjelobrdskom nalazištu. — Ogrlice su čest nakit u slav. grobovima. Rađene su od metala u različitim tehnikama, nesumnjivo prema starijim uzorcima. Samo pletenje smatra se, međutim, tipično slavenskim, bez obzira da li se radi о običnom uvijanju, tordiranju ili pravom pletenju. Žene su osobito voljele nositi ogrlice od različnih staklenih zrna ili od jantarnih jagoda najrazličitijih forma. Ogrlice idu u bjelobrdski odnosno u köttlaški krug, dok su neke import iz Bizanta ili iz Porajnja. — Brončane ili željezne narukvice najrazličitijih su oblika, s ornamentom ant. ili srednjovj. tipa. — Prstenje pokazuje razne tipove i različite je kvalitete; neki su tipovi upravo karakteristični za Slavene, dok su pojedini importirani.<br /> Značajan su nalaz u staroslav. grobovima u Ptuju i na drugim mjestima fibule. To su pločice s umetnutim raznobojnim emaljem sa životinjskim, biljnim ili geometrijskim motivima preuzetim iz kasnoant., bizant. ili germ. kruga. Izuzetan primjerak predstavlja brončana fibula iz Bleda u obliku pauna, prilično masivna i s gornje strane jako ispupčena; noge su stilizirane u formi trokutnih mreža, dijelovi tijela su naznačeni gravurama. Ova fibula potječe iz starijega nalazišta i predstavlja bizant. import. Iz mlađega bledskog nalazišta potječe više kvalitetnih fibula, među njima jedna s motivom stilizirane pantere u emalju (paralele u Bohinjskoj Srednjoj Vasi i dr.). Taj je motiv, navodno, stigao na Zapad s iranskoga ili skitsko-sarmatskoga područja. Zanimljive su i fibule s dvotračnim pleterom, koje imaju analogije u langobardskim odnosno starohrv. motivima. Izuzetak je u bledskom materijalu i srebrna S-fibula s umetnutim almandinima (motiv ptičje glave), koja potječe iz doba germ. seobe.<br /> Keramika iz staroslav. grobova specifičnog je karaktera, kako svojim formama, tako i sastavom gline. Oblici posudica su jednostavni, a većinom su ukrašene ugrebenim valovitim linijama. U poređenju s grobnom keramikom, keramika iz naselja je savršenije izvedena.<br /> Kvaliteta predmeta slav. umjetničkog obrta, osobito iz prvih stoljeća poslije naseljenja, još je vrlo skromna. Međutim, import kvalitetnijega nakita nesumnjivo pokazuje da je postojala potreba i za takvim predmetima. Slaveni su prihvaćali tuđe poticaje i njima se koristili u svojim radionicama, a neke tipično slav. karakteristike svjedoče о domaćem podrijetlu i kvalitetnijih predmeta.<br /> Kao materijal za oblikovanje predmeta umjetničkog obrta služilo je u Srednjem vijeku u prvom redu drvo i željezo. Sačuvali su se uglavnom samo predmeti od željeza, ali postoje podaci о rezbarima iz Srednjega vijeka, npr. iz XII i prve pol. XIII <em>st.</em> о rezbaru Rupertu u Stični i iz 1307 о rezbaru Filipu u Ljubljani. Rudarstvo je cvjetalo već u kasnom Srednjem vijeku i u poč. Novoga vijeka u slivu obiju Sava, u Bohinju i na Jelovici, u Jesenkama, Železnikima, Kropi i Kamnoj gorici. Od plemenitih kovina, već se u početku Srednjega vijeka vadilo nešto srebra prije svega u Koruškoj, a iz nanosa Drave i Mure ispiralo se zlato.<br /> Najstarije primjerke romaničko-gotičkih radova u kovini predstavljaju srebrni novci, koje su u XII i XIII <em>st.</em> salzburški nadbiskupi kovali u Brežicama i Rajhenburgu, spanheimski vojvode u Ljubljani i u Kostanjevici, a andechs-meranski u Kamniku i u Slovenjgradecu, te salzburški nadbiskupi i babenberški vojvode u Ptuju. U XV <em>st. </em>celjski su grofovi kovali vlastiti novac u Celju. О umjetničkoj obradbi kovina odnosno о zlatarstvu postoji iz ovog doba vrlo malo podataka. Najstariji ljubljanski zlatar <em>Herman</em> spominje se 1301, a 1311 zlatar <em>Petrus</em> iz Ptuja; poslije toga su podaci о zlatarima sve češći. Najstarije proizvode zlatarstva predstavljaju kasnogotičke monstrance i kaleži, dijelom jednostavnih gotičkih oblika a dijelom profinjene koncepcije visoke gotike, koji se čuvaju u stolnim crkvama. Osobito su vrijedne monstrance iz Konjicâ, iz Špitaliča i iz Svibnog (1590), kao i relikvijarij na Brezju kod Mozirja. Izuzetne radove predstavljaju: kasnogotički ciborij u crkvi sv. Lenarta u Slovenskim goricama iz poč. XVI <em>st.</em> kao primjer vegetabilnoga gotičkog ukrasa; srebrna monstranca iz Slovenjgradeca iz 1609; ciborij u crkvi sv. Jakoba u Ljubljani iz 1608, koji predstavlja fazu u kojoj se retardirana gotika sukobljuje s renesansom. U župnom dvoru u Kamniku čuva se srebrni kipić Bogorodice, lijep zlatarski rad nepoznatoga majstora. U muzejima se nalaze vrlo lijepi primjerci bakrenih i kositrenih gotičkih kadionica, lijevanih i kovanih. Sačuvani su i brojni pečati; zanimljiv je pečat ljubljanskoga građanina W. Wissera iz 1492, kao i kvalitetan pečat tamošnjega kaptola s kraja Srednjega vijeka, kad se na njima osim natpisa javljaju i figure. Figuralno su zanimljivi i pečati cehova.<br /> Obradbu željeza u ovo doba predstavljaju kasnogotička vrata u Ptuju, više vratašca ormarića za pohranu monstrance (Ihan, Tuhinj, Komenda i Nar. muzej u Ljubljani) kao i zanimljiva vrata u prezbiteriju mariborske katedrale iz XV <em>st.</em><br /> Sačuvano je i nekoliko gotičkih zvona, npr. u Stopniku kod Vranskog iz 1317, u Sv. Roku u Hrastu u Viničkoj župi iz 1374, u Sv. Joštu iz 1353 i dr. Iz XIV i XV <em>st.</em> postoje podaci о putujućim ljevačima zvonâ, koji su djelovali u različnim mjestima Slovenije, tako <em>Vivencius</em> između 1338 i 1341 i, kao najstariji poznati ljevač zvonâ iz Ljubljane, <em>Georgius</em> <em>de Laibaco</em> 1467. Sredinom XVI <em>st.</em> često se spominje ljevač <em>Lienhart</em><em>,</em> kod kojeg je 1554 naručio zvono župni ured Sv. Petra u Ljubljani.<br /> Sve do XVIII <em>st.</em> nije u Sloveniji postojao običaj da se pojedini proizvodi signiraju. Prema tome su za ranija razdoblja moguće samo pretpostavke, da je neki predmet izrađen u zemlji, odnosno da je kopiran po tuđim uzorima, kao npr. mjedeni svijećnjak u obliku kipića, nađen u Škofjoj Loki, koji ide u kasno XIV <em>st.</em> A ni predmeti utvrđeni arhivskim izvorima ne mogu se identificirati s onima koji su se sačuvali. Velik udarac za baštinu u umjetninama — bilo radovima domaćih majstora ili importiranim — predstavljalo je prikupljanje dragocjenosti da bi se namaknula sredstva za obranu od Turaka 1526. Prema sačuvanom popisu, ljubljanska katedrala predala je 2 srebrne monstrance, 16 kaleža, 6 srebrnih križeva i veliki drven križ okovan srebrom i dragim kamenjem; tako je bilo i drugdje. Kasnije su se kod zlatara naručivale nove utenzilije za kult; npr. katedrala u Ljubljani naručila je 1550 novu monstrancu kod <em>J</em><em>ö</em><em>rga</em> <em>Derflera, </em>a zlatar <em>David Renz</em> iz Celja izradio je kalež i patenu za protestantsku crkvu u Govčama.<br /> U XVI <em>st.</em> postoje prve dvije veće manufakture oružja, u Ljubljani i u Celju gdje je <em>J</em><em>. </em><em>During</em> lijevao topove. Topovi su bili željezni i brončani; značajni su brončani, jer su imali umjetničke oblike i ukras u duhu vremena. Ljevači topova, poznati iz dokumenata počevši od kraja XV <em>st.,</em> bili su istovremeno i ljevači zvona i kositrari. Izrađivači sabalja poznati su od poč. XVI <em>st.</em> pa do početka industrijske proizvodnje u XIX <em>st. </em>Izrađivači oklopa djelovali su u Ljubljani od druge pol. XV <em>st. </em>do poč. XVIII <em>st.,</em> kad upotreba oklopa prestaje zbog razvitka vatrenog oružja. Kvalitetno oružje, sačuvano u Sloveniji, potječe iz Italije, Španjolske i Njemačke.<br /> U XVI <em>st.</em> odigrala je u slov. umjetnosti značajnu ulogu reformacija, koja je u opremi prvih izdanja slov. knjiga afirmirala novi, renesansni ukus. Radi se, dakako, о sjev. renesansi, jer su te knjige štampane u Njemačkoj. Najznačajnija je od njih Dalmatinova »Biblija« s brojnim slikama koje su utjecale na razvitak novih ikonografskih koncepcija u smislu renesansnog manirizma, a iz njih je crpla pobude čak i slov. pučka umjetnost XVII <em>st.</em> Nove poticaje pružali su ukrasni elementi u knjigama, a i njihov uvez. Sačuvani primjerci ovih prvih slov. knjiga vrlo su rijetki, jer su ih u doba protureformacije spaljivali, pošteđujući u najboljem slučaju Dalmatinovu »Bibliju».<br /> U najstarije sačuvane komade pokućstva idu škrinje u obliku sarkofaga iz Prekmurja i iz Bele Krajine; nešto gotičkog pokućstva čuva Mestni muz. u Ljubljani. To su jednostavni proizvodi od drva četinara, s plitko rezbarenim ornamentom na rubovima; imaju tipična obilježja kao i proizvodi onoga vremena kod sjev. susjeda Slovenaca, ali se s njima ne mogu mjeriti u kvaliteti. Renesansna škrinja preuzela je prvobitno taj plitki ornament i njegov obojeni fond, a to je trebalo pobuditi dojam intarzije u tamnijem drvu druge vrste; preuzela je i gotičko podnožje, no raščlanjivanje plohe već je sasvim renesansno. Škrinje ove vrste najvjerojatnije su domaći proizvod. Stilski se podudaraju s drvenim oslikanim stropovima, od kojih je sačuvan gotički strop u Sv. Petru nad Kamnikom, renesansni u Gosteču i drugdje. Kvalitetno predrenesansno pokućstvo nije sačuvano. U burgu Hrastovec kod Ptuja nalazila se veoma lijepa rezbarena postelja s baldahinom iz XV <em>st.</em> Od crkvene opreme valja spomenuti osobito vrijedna korska sjedala u prepozitskoj crkvi u Ptuju iz 1446 i sakristijski ormar u Slovenjgradecu iz 1486; vizitacioni zapisnici spominju stara kanonička sjedala, biskupsko prijestolje i klupe u staroj katedrali u Ljubljani.<br /> Potkraj Srednjega vijeka počinju se javljati cehovi obrtnika; najstariji ceh, krojački, spominje se 1399. U XV <em>st.</em> oni postaju sve brojniji, i to ne samo u Ljubljani već i u drugim mjestima u Kranjskoj. Za cjelokupnu Štajersku vrijedila su cehovska pravila iz Graza iz 1591.<br /> Od slikarskih radova u staklu, osobito značajnih u doba gotike, postoje samo gotički prozori iz prve pol. XV <em>st.</em> u crkvici na Bregu pri Preddvoru. S kraja XV <em>st.</em> poznat je staklar i slikar prozora majstor <em>Lenart</em> iz Škofje Loke, a iz poč. XVI <em>st.</em> majstor <em>Jurij.</em> U poč. XVI <em>st.</em> bilo je u Ljubljani i njenoj okolici više radionica stakla, no njihovi se proizvodi nisu sačuvali.<br /> Tekstila je iz ovoga doba malo sačuvano, mada su se, osobito u samostanima, izrađivali mnogi vezovi, npr. ubrusi s biblijskim prizorima, misno ruho i sl. Najstariji podatak о takvu radu (iz 1320) kaže, da je salzburški antependij, što ga je naručio biskup Fridrik v. Seccau, izradila <em>Seidlin</em> iz Ptuja. Izuzetan je primjerak kasnogotičke tkanine, koji ima i historijsko značenje, misni plašt izrađen od ogrtača turskoga vojskovođe Hasan-paše koji je poginuo u bitki kod Siska 1593. Sama tkanina (brokat sjevernotal. provenijencije) starija je i ide — prema još sasvim gotičkoj kompoziciji mogranja — najkasnije u prve godine nakon 1500, ali je vitica koja okružuje gotičke šiljaste listove renesansna.<br /> U XVI i XVII <em>st.</em> postoji u Ljubljani veći broj zlatara. Spominju se srebrni i pozlaćeni pehari, gravirani ili glatki, koje je magistrat kod njih naručivao ili ih je njihovim posredovanjem nabavljao iz Augsburga i Nürnberga. U to doba zlatari rade pretežno za crkve, a osim toga i za svjetovna lica npr. srebrne svijećnjake, jedaći pribor i nakit; kvalitetniji nakit stizao je i iz Venecije. Sitan nakit obitelji Herberstein (Maribor, muz.) potječe s kraja XVI odnosno s poč. XVII <em>st. </em>a vjerojatno je importiran. — Radove u kositru izvode isprva doseljenici iz sjev. Italije. Od poč. XVII <em>st.</em> nalaze se na kositrenim predmetima već domaći žigovi (Maribor 1630, Ljubljana, Ptuj, Celje, Slovenska Bistrica, Slovenjgradec i Radgona). Lijepe primjerke predstavljaju cehovski pehari u Pokrajinskom muz. u Mariboru, u Vinarskom muz. u Ptuju i drugdje. — Ljevači zvona spominju se u toku XVI i XVII <em>st.;</em> među njima je <em>Renner</em>, kod kojega je naručio zvono i opat iz Stične. Zvona su se često naručivala i iz Venecije, napose za mjesta u Slov. primorju. Osobito je poznata porodica ljevača <em>Franchi</em> (11 članova), koja je djelovala u Udinama i u Gorici; jedan od njih, <em>Casparus Franchi,</em> radio je između 1671 i 1736 u Ljubljani. Venecijanske su provenijencije oltarne svjetiljke i kadionice, križevi za procesije i dršci crkvenih zastava u Notranjskom i u Slov. primorju, u crkvama koje su pripadale tršćanskoj biskupiji. Renesansne alke — vrlo lijep primjerak čuva se u Gradskom muz. u Kopru — tipični su radovi tal. renesanse. Nesumnjivo je domaći rad župansko (načelnikovo) žezlo iz Žužemberka iz 1643. Od kovanih ograda XVII <em>st.</em> ističu se oltarne pregrade u crkvi sv. Jakoba u Ljubljani.<br /> Od radova u drvu pojedine su renesansne škrinje (najstarija u Pokrajinskom muz. u Mariboru iz 1584) svakako domaći proizvodi. Sačuvani su i lijepi primjerci cehovskih škrinja. U crkvama je stari fundus nestajao, dajući mjesto opremi u novim stilovima. Iz XVII <em>st.</em> potječe nekoliko lijepih klupa i ispovjedaonica, od kojih su osobito vrijedne one u Marijinoj crkvi u Celju, bogato rezbarene, valovitih oblika, s pilastrima i sa školjkastim i biljnim motivima, rad <em>Simona Epenbergera</em> iz 1695. Budući da se ovakva oprema — napose rezbareni tzv. zlatni oltari i propovjedaonice — nalazi posvuda u Sloveniji, i u većim i u manjim crkvama, svakako su postojale brojne rezbarske radionice. О djelatnosti rezbara i stolara svjedoče i arhivski podaci. Koliki je općenito bio udio domaćih majstora u radovima s područja primijenjene umjetnosti, može se ustanoviti jedino u slučajevima kad je predmet signiran, ili kad se na osnovu kvalitete i stila može atribuirati nekoj domaćoj odnosno stranoj radionici. Glavnim naručiteljima crkvi i plemstvu postepeno se priključuje i imućni građanin.<br /> U doba protureformacije a osobito u XVIII <em>st.</em> obogaćuju se ne samo gradske već i provincijske crkve predmetima za kult; sačuvani su brojni izuzetno vrijedni kaleži, monstrance i ciboriji bogatih baroknih oblika, s umetnutim dragim kamenjem i ukrasima od emalja (velika monstranca u Komendi, dar grofa Herbersteina; kalež iz 1752, dar Testaferrate; monstranca u Malečniku i pojedine monstrance iz ljubljanskih i mariborskih crkava). U to vrijeme, kad se i u Sloveniji uobičajilo signiranje, dolaze na nekim predmetima osim imena stranaca također i imena domaćih majstora-zlatara, npr. u Kamniku ime <em>A. Peterlina</em> a u Mariboru imena <em>J. Reimana </em>i <em>J. A. </em><em>Zeckla</em> koji su radili i za zagrebačku katedralu. Bogato oblikovane kadionice i »vječna svjetla« označene su obično samo inicijalima majstora, a neke i mjestom radionice (među stranima često Augsburg). Barokni nakit, u koliko je bio skupocjen, a isto tako i stolno srebrno posuđe i svijećnjaci, pristizali su iz inozemstva.<br /> Najindividualnije, specifično slovensko, možda je samo umijeće kovanja željeza, koje je svoje proizvode prilagodilo domaćoj sredini i našlo izražaj u doduše jednostavnim ali profinjenim oblicima. Zadaci kovačkog obrta bili su u to doba mnogostruki; izrađivala se vrata, prozorske rešetke, pregrade, lunete i balkoni, npr. kovana rešetka u prezbiteriju uršulinske crkve u Ljubljani i njene vanjske prozorske mreže, balkonske ograde u katedrali, luneta i balkon kuće br. 11 na Starom trgu. Ornamentika kovanih rešetaka formirala se na svoj način u Štajerskoj a na drugi način u Kranjskoj. U doba baroka svaki je predmet za dnevnu upotrebu — viseća svjetiljka, svijećnjak, okovi na škrinji i na vratima, ključanica i ključ — poprimao obilježja toga stila. Uzor za djelatnost kovačkog umijeća bila je a još je i danas Kropa. U predmete dnevne upotrebe išli su i raznovrsni proizvodi od bakra kao kotlići, umivaonici, vrčevi i sl., koji su svi odreda lijepih oblika. U Ljubljani su u XVIII <em>st.</em> postojale dvije ljevaonice bronce; prva je djelovala do 1784, a druga, koju je osnovao <em>Luka Dimec</em> 1723, radila je na mjestu gdje se kasnije nalazila <em>Samassova</em> ljevaonica zvona. — U doba baroka osobito se isticala sklonost za raskošem u odjeći, jednako u svjetovnoj kao i u crkvenoj. Ono, što se do danas sačuvalo u slikovitoj gorenjskoj narodnoj nošnji,odbljesak je bogatoga baroknog kostima u svili, brokatu, vezivu i čipki, a zlatni vezovi »kranjskih avba« (ženskih kapa) dosežu estetsko savršenstvo. — Općenito je sačuvano više crkvenog ruha nego svjetovne odjeće. Crkve su od raznih dvorova i pojedinaca primale na dar krasne ornate od brokata, baršuna i vezivâ, od kojih su najljepša rađena u samostanima. Mnogo misnog ruha sačuvalo se u crkvama, npr. u crkvi uršulinka i sv. Jakoba u Ljubljani, pa u Komendi i Radmirju. Misno ruho vezeno kod kuće ima specifične domaće osobine; na rubu su izvezeni stilizirani karanfili, ruže, jabuke i sl., a u sredini često likovi Bogorodice, sv. Trojstva ili sv. Jurja. U samostanima su izrađivali i lijepe religiozne figurice od voska. — Za barok je i u Sloveniji karakteristična upotreba posrebrene, pozlaćene ili oslikane kože u različite svrhe. Gotovo svaka crkvica imala je u to doba više antependija od takva materijala. Arhivski podaci govore о djelatnosti domaćih pozlatara kože, no kvalitetni radovi dolazili su većinom iz inozemstva, osobito iz Italije. Osim crkvenih jastučića i dijelova tapeta sačuvano je nekoliko antependija — najkvalitetniji je u crkvici u Zanigradu kod Hrastovlja — kao i nekoliko misnih plašteva. Valvasorova soba u Bogenšperku bila je obložena reljefnim baroknim kožnim tapetama, od kojih su sačuvani tek fragmenti. Tabernakulski ormarić na Bledskom gradu, koji potječe iz zbirke K. Strahla, pokazuje kako je oslikana koža nekad služila za pokućstvo. Sačuvao se i priličan broj knjiga, uvezanih u svinjsku kožu ili s koricama s bogatim srebrnim okovom.<br /> U doba rezbarenih zlatnih oltara izrađeno je i mnoštvo rezbarenih škrinja. Barokni sakristijski ormari koji se nalaze posvuda, obično su izrađeni od hrastovine; ukrašeni su crnim intarzijama barokne ornamentike u pojasima i imaju bijele okove s motivima listova. Uz ormar se obično izrađivalo i klecalo. U sakristiji župne crkve u Ptuju nalaze se drvena oplata na stijenama, klecalo i ispovjedaonica iz sredine XVIII <em>st.</em> Korska sjedala u mariborskoj katedrali, rad <em>Jožefa Holzingera</em> (1775), ukrašena su pozlaćenim reljefima iz života Ivana Krstitelja. Najmonumentalniji rad stolarskog obrta predstavlja oprema sjemenišne knjižnice u Ljubljani, koja je bila namijenjena za potrebe Academiae operosorum; po nacrtima graditelja C. Martinuzzija izradio ju je 1708—14 stolar i rezbar <em>Josip </em><em>Wer</em><em>.</em> Ta je oprema izvanredan rad koji harmonira s arhitekturom kao i sa stropnim slikama G. Quaglia. Kao cjeloviti rad valja spomenuti i knjižnicu P. P. Glavara u Komendi. — Od baroknog pokućstva ističe se stol iz zamka Jablje iz druge pol. XVIII <em>st</em><em>.</em> s intarziranim ornamentima; usred ploče stola, okružene graviranom baroknom ornamentikom i pticama, nalazi se veduta ljubljanskoga grada. Već spomenuti Strahlov tabernakulski ormarić na Bledu ima kolorirane bakroreze ispod stakla i po strani kožnu oplatu. U Gradskom muzeju u Ljubljani nalazi se, uz ostalo pokućstvo iz doba baroka i rokokoa, i jedan bogato inkrustirani tabernakulski ormarić. — Kućni satovi uglavnom su se uvozili, i to sa sjevera. Prema arhivskim izvorima bilo je u XVI i XVII <em>st. </em>urara koji su izrađivali javne satove; smatra se da su izrađivali i kućne satove, pri čemu su kvalitetnije mehanizme i ormariće za satove uvozili. U XVIII <em>st. </em>ima sve više urarskih majstora, pa su sve češće i signature a i kvalitetniji ormarići. Urarska porodica <em>Hoffman</em> dala je, u toku 200 godina, čak šest majstora. Ormarići za satove slijede evr. stilove; mnogi od njih, izrađeni u Sloveniji, podudaraju se s bečkim i gradačkim. Ni signature nisu uvijek garancija za domaću izradbu, jer su često samo oznaka urara - trgovaca. Takve su signature satova brojne napose u XIX <em>st.</em><br /> Staklo se, uz skromnu domaću proizvodnju, stalno uvozilo, npr. iz češ. staklarskih radionica. Iz jedne od njih potječe pokal kostanjevičkog opata Taufferera s vedutom samostana, datiran godinom 1749; stilski mu je srodan kalež opata iz Stične s njegovim grbom i s grbom samostana.<br /> Grad Ljubljana držao je monopol za izradbu opeka već od XVI <em>st.</em> Lončarstvo je bilo osobito razvijeno u Komendi, gdje u novije vrijeme odumire. Tu su se izrađivali i pećnjaci. U Narodnom muz. u Ljubljani čuva se zbirka pećnjaka iz doba gotike; najstariji primjerak s poč. XV <em>st.</em> nalazi se u Gradskom muz. u Ljubljani. U pojedinim muzejima čuvaju se lijepe peći iz zamkova i građanskih kuća od baroka dalje. Zbog sve veće potrebe za stolnim posuđem odlučio je ljubljanski magistrat 1740 da se osnuje manufaktura majolike. Puštena je u pogon 1746, kad ju je kupio J. Medler koji se obvezao, da će sve proizvode snabdjeti utisnutim gradskim grbom ili barem riječju »Laibach«. Poznata su četiri različita otiska te riječi i to na tanjurima, vrčevima s dršcima, vazama i šalicama. Ukras je lijepo izrađen, solidan i jednak ukrasu toga vremena u drugim zemljama. Nakon Medlerove smrti radionica je postepeno obustavljala rad, jer nije mogla konkurirati stranim proizvodima. God. 1785 otkrio je A. Silva iz Milana »porculansku glinu« u Selcama nad Škofjom Lokomi osnovao u Ljubljani tvornicu posuđa od kamenine; unatoč potpori baruna Žige Zoisa, ona nije mogla konkurirati tršćanskim manufakturama majolike. Nakon Silvine smrti tvornica je prešla u vlasništvo Zoisa. Proizvodila je najraznovrsnije stolno posuđe i druge predmete. Jedan onovremeni pisac spominje, da je kvalitetom nadmašivala tršćansku i gradačku kameninu i da se u mnogome približila engl. proizvodima. Izvozila je sve do Dresdena i Berlina, a i u Trst i u Italiju. Pretpostavlja se, da većina sačuvanog posuđa ove vrste potječe iz Zoisove tvornice koja se, međutim, nije služila nikakvim znakom. Nakon odlaska Francuza 1813 došlo je, zbog austr. valutnih reforma, do potpunog zastoja u proizvodnji i izvozu, pa je Zois prestao s radom; nastavio ga je tek u malom opsegu njegov poslovođa <em>A. Alborghetti.</em> U međuvremenu je ljubljanski pećarski majstor <em>F</em><em>. </em><em>Wasser</em> pronašao u Črnoj pri Kamniku bijelu glinu sličnu kaolinu, te je 1815 zajedno sa svojim bratom dobio dopuštenje za izradbu posuđa od kamenine. Njihovi su proizvodi bili cijenjeni zbog kvalitete i ukrasa, ali su ipak zaostajali za Zoisovima u pogledu postojanosti ocakline i čvrstoće kamenine. Braća Wasser dobila su pravo da se kao oznakom služe carskim orlom, uz oznaku GW (Gebrüder Wasser). Svoje su proizvode izvozili u Trst, Goricu i Beljak/Villach. Radom su prestali 1825. Za prijestolonasljednikov tehnički kabinet u Beču izradili su tri kipa od fajanse (Venera, Herkul i Amfitrita); vjerojatno potječu iz istih kalupa i kipovi koji se čuvaju u Gradskom muz. u Ljubljani. God. 1823 dobio je dozvolu za proizvodnju posuđa od kamenine <em>J. Bisuzzi,</em> nekadašnji pomoćni majstor u Zoisovim radionicama (sačuvane su oslikane majolike s njegovim znakom PB). I ovaj je pogon uskoro prestao s radom; u službenim statističkim publikacijama za 1829 spominje se, da neka slična tvornica ne postoji ni u Ljubljani ni drugdje u Kranjskoj. Ipak su u Ljubljani izrađivali bijele peći od kamenine, koje su bile čuvene po svojoj kvaliteti i izvozile se i u Italiju. U toku XIX <em>st.</em> industrija je sve više potiskivala obrt. Franc. okupacija je ukinula cehove i proglasila slobodu obrta, pa su obrtnici postali u isto vrijeme i trgovci.<br /> U XIX <em>st</em><em>.,</em> kao i u ranijim razdobljima, umjetnički obrt slijedi promjene stila; to dolazi do izražaja u radovima u kositru, u kovanim rešetkama i u zlatarskim radovima. Lijepe kovane rešetke iz ovog doba postoje na Mestnom trgu u Ljubljani, a iz prve pol. XIX <em>st.</em> i na Slomšekovom trgu u Mariboru, gdje se na vratima i prozorima križa klasicizam s neogotikom. Osobito lijep primjerak zlatarskog obrta predstavlja srebrni vrč iz 1807, rad majstora IM iz Ljubljane, koji je osim toga snabdjeven i žigom VR. Najveću ljevaonicu zvona vodio je u drugoj pol. XVIII <em>st.</em> u Ljubljani <em>J. Samassa;</em> u njoj su osim zvona lijevali i različne druge predmete, u prvom redu svijećnjake od kojih su sačuvani lijepi primjerci. Ova je ljevaonica radila sve do Prvoga svjetskog rata. Samassa je posjedovao i značajnu zbirku starih zvona, no ona je nakon Prvoga svjetskog rata prešla u inozemstvo. Potkraj XVIII <em>st.</em> osnovana je i ljevaonica u Dvoru kod Žužemberka, koja je lijevala predmete za unutarnju opremu, nadgrobne spomenike, zdence a i izrazito dekorativne predmete.<br /> U toku XIX <em>st.</em> djelovale su u cijeloj Sloveniji brojne obrtničke rezbarske radionice, koje su osim oltara i propovjedaonica izrađivale i ostale predmete u drvu. U vrijeme, kad je u građanskoj opremi tradicionalna škrinja gotovo izumrla, ona se na selu tek počela bujno razvijati. Intarzija, koja je kao njihov tipičan ukras cvjetala u doba renesanse, ponovo je oživjela u XIX <em>st.</em><br /> Od poč. XX <em>st.</em> radila je u Libojama kod Celja tvornica posuđa od kamenine Schütz; njena nasljednica, Keramična industrija Petrovče pri Celju, uspješno je djelovala zahvaljujući razmjerno kvalitetnoj glini. Izrađivala je i majoliku. Prava tal. majolika s tipičnim ukrasom stizala je iz gradova Pesaro i Pordenone; tvornice su htjele ugoditi kupcima u različnim krajevima, pa se otud u Gradskom muz. u Ljubljani nalazi i majolika s natpisom »Sravie Lublansche gaspode«. Brojne majolike stizale su i iz sjev. zemalja; one su, razumljivo, drukčije dekorirane. — Slična tvornica majolike kao u Libojama djelovala je i u Kamniku (R. Schnabel), gdje postoji i danas. Schnabelov savjetnik bio je kamnički kolekcionar I. Sadnikar; on je prikupio značajnu muzejsku zbirku koja predstavlja izuzetno vrijedan primjer privatne zbirke umjetničko-obrtničkih predmeta. — Glina iz Črne nad Kamnikom bila je bjeličaste boje, kaolinska. Zbog toga se Wasserovi proizvodi i proizvodi kasnije keramičke radionice u Kamniku razlikuju svojom bjeličasto-sivom bojom od Zoisove fajanse, koja ima pomalo boju bjelokosti, jer je glina za nju potjecala iz Sije u blizini Selca nad Škofjom Lokom.&lt;tab&gt;D. Za.&lt;/tab&gt;<br /> Nakon Prvoga svjetskog rata temeljito se promijenilo i stanje u primijenjenoj umjetnosti. Od toga vremena može se govoriti о planskoj izgradnji ove vrste djelatnosti. Mada je u Ljubljani već od 1887 postojala obrtna škola, kojoj se ne može poricati značajan utjecaj na razvitak obrta različnih grana, i mada su uspješno djelovala pojedina obrtnička poduzeća (klesarska, zlatarska, za umjetničko stolarstvo itd.), nije još bilo jasno utvrđenih smjernica. Tek nakon Prvoga svjetskog rata, pošto je na univerzi bio osnovan Tehnički fakultet, počeo je njegov arhitektonski odjel pod vodstvom J. Plečnika i I. Vurnika sistematski odgajati generaciju onih koji će se posvetiti umjetničkom obrtu. Osobito je Plečnikova škola nastojala da u vezi s realizacijom arhitektonskih planova odgoji i kadar izvođača — obrtnika. Rezultati su uslijedili uskoro; osposobljavali su se sve brojniji stručnjaci za umjetničko-obrtne radove u kamenu, drvu i željezu, te u obojenim i skupocjenim metalima. Sredinom tridesetih godina osnovana je u Ljubljani privatna umjetnička škola »Probuda« (prof. Grebenc, slikari S. Šantel i M. Šubic, kipar A. Sever), koja je pokušavala na temelju tradicija folklora stvoriti nacionalni umjetnički obrt. Kako se pri tom gajila u prvom redu ornamentika, ta škola nije mogla riješiti pitanje funkcije, obradbe materijala i estetike upotrebnih predmeta. »Probuda« je ipak značajna po tome, što je potakla ideju i program. U isto vrijeme počeli su dolaziti do izražaja prvi Plečnikovi učenici u projektiranju izvornih osnova u struci primijenjene umjetnosti. Arhitekti <em>Janko Omahen</em> i <em>Domicijan Serajnik</em> afirmiraju se u utilitarnoj grafici, plakatu i svim vrstama štampe i opreme knjiga, pa i opremi intérieura, a <em>Vinko </em><em>Glanz</em> i <em>Janez Valentinčič</em> u oblikovanju kovina. Arhitekti <em>Ivo Spinčič</em>, <em>Jože Mesar </em>i <em>Miha Osolin,</em> školovani u Beču, te slikar <em>Gojmir Anton Kos</em>, školovan u Berlinu, posvećuju se opremi intérieura. To se odrazilo i u radu slov. majstora stolara. Poduzeće »Plamen« u Kropi posvetilo se unapređivanju umjetničkog kovačkog obrta pri čemu se napose afirmirao <em>Jože Bertoncelj.</em> Srednja obrtna škola u Ljubljani imala je već 1930 odjele za keramiku i graviranje, kojima je rukovodio G. A. Kos, te likovni odjel kojim je rukovodio F. Kralj. U keramici se osobito istakla <em>Dana Pajnič</em> koja je djelatnost proširila i na drvo i staklo. Otprilike na prijelazu iz umjetničkog obrta u industrijsko oblikovanje afirmirali su se arhitekti <em>Vlado Gajšek</em>, <em>Boris </em><em>Kob</em><em>è</em>, <em>Tone Bitenc</em> i <em>Danilo </em><em>F</em><em>ü</em><em>rst</em><em>.</em> God. 1946 osnovana je Škola za umjetnički obrt, čiji je rukovodilac bio slikar M. Šubic. Imala je odjele za arhitekturu, slikarstvo, kiparstvo, graviranje, tekstil i keramiku, a pripremala je put industrijskom oblikovanju. Mnogi njeni apsolventi zauzeli su položaje u industriji a ujedno su nastojali da iz umjetničko-obrtničkih radionica istisnu kič i da pobude smisao za novu estetiku. Ova je škola dobila 1962 naziv Škola za oblikovanje. I na Tehničkom fakultetu osnovan je odjel В za industrijsko oblikovanje, no on je nakon dvije godine ukinut. Međunarodna priznanja stekao je <em>Niko Kralj</em> sa svojim stolicama i pokućstvom. Slikar <em>Zoran Didek</em> posvetio se oblikovanju upotrebnih predmeta od stakla, <em>Marko </em><em>Turk</em> oblikovanju metalnih aparata, <em>Davorin Savnik</em> električnih aparata tvornice »Iskra«, <em>Miloš Požar</em> metalnih i porculanskih predmeta, <em>Janja </em><em>Lap</em> porculana i stakla, a <em>France</em> <em>Papež</em> predmeta od stakla u tvornici u Hrastniku. God. 1953 osnovano je Društvo likovnih umjetnika primijenjene umjetnosti Slovenije, koje je priredilo niz izložaba i stupilo u vezu sa sličnim ustanovama u inozemstvu, napose s Triennaleom u Milanu. U Ljubljani je 1964 održan Prvi međunarodni biennale industrijskog oblikovanja.&lt;tab&gt;J. Om.&lt;/tab&gt;<br /> ARHEOLOŠKA ISTRAŽIVANJA<br /> Zanimanje za arheol. likovne spomenike u Sloveniji počinje uglavnom u XV <em>st.</em> Ono je u početku bilo, koliko se može prosuditi, vezano uz kamene spomenike iz rim. doba, kojima su, najvjerojatnije pod utjecajem humanizma u Italiji, ukrašavali građanske kuće, dvorišta i vrtove u feudalnim dvorcima. Brojni intelektualci XVI <em>st.</em> na svojim su putovanjima prepisivali natpise s rim. kamenih spomenika i reproducirali ih. Pisci XVII <em>st.,</em> koji su djelovali na slov. području i pisali regionalne povijesne preglede <em>(J. L. </em><em>Sch</em><em>ö</em><em>nleben</em><em>; </em><em>J</em><em>. </em><em>W</em><em>. Valvasor; G. Dolničar [</em><em>Thalnitscher</em><em>] </em><em>de</em> <em>Thalberg</em><em>)</em> u krugu Akademije operosorum citirali su ih u dodacima svojih djela ne toliko s namjerom da im odrede sadržajnu vrijednost, već da im posluže kao ilustracija za ant. razdoblje i staru topografiju. Isti odnos prema tim spomenicima ima. uglavnom, i <em>A. T. Linhart</em> u XVIII <em>st., </em>a <em>V. Vodnik</em> ih u poč. XIX <em>st.</em> — pod utjecajem franc. antikvara i arheologa — planski prikuplja, opisuje i analizira.<br /> U XVII <em>st.,</em> a možda već i nešto prije, ovom se arheol. materijalu priključuju i druge iskopine, dijelom čak i kao plod sistematskog istraživanja terena. Karakteristično je zanimanje za mozaike, kipove, metalno posuđe, a i za keramiku, osobito za svjetiljke-uljanice. Svi ti nalazi gomilaju se u rukama imućnih građana, feudalaca i samostana, ali se u toku vremena gube odnosno prelaze u posjed stranih, u prvom redu bečkih, obitelji i u carske zbirke. Posebnu ulogu ima numizmatički materijal, koji je oduvijek privlačio i sakupljače i laike.<br /> Osnivanje muzeja i povijesnih društava potkraj XVIII <em>st.</em> i u poč. XIX <em>st.</em> znači korak dalje u planskom skupljanju i održavanju, pa i proučavanju iskopina. U okviru ovih institucija a u organskoj vezi s pojavom romantizma započinju sredinom XIX <em>st.</em> prva planska arheol. iskapanja s osnovnim ciljem: prikupiti novu i bogatu građu, čuvati je i njome dokumentirati život predaka. U međuvremenu, arheologija se u svijetu razvila u samostalnu nauku sa specifičnom tehnikom rada; ta činjenica odrazila se i u radu zemaljskih muzeja u Sloveniji. Korjenitu izmjenu doživio je u prvom redu odnos prema arheol. radu, čiji osnovni zadatak više nije prikupljanje građe u svrhu dokumentacije minulih epoha; cilj je toga rada odsada rekonstrukcija razvojnih faza ljudskoga društva s povijesno-političkoga, kulturno-povijesnoga, tehničkoga i drugih aspekata. Tako su arheol. istraživanja i muzealne zbirke postali jedini izvori koji daju uvidu umjetničko stvaranje i onih generacija iz prošlosti, koje о tome u pisanim dokumentima nisu ostavile nikakva spomena. Lik. materijal sa slov. područja, koji ulazi u krug interesa arheologije, čuva se u Narodnom muzeju u Ljubljani, Dolenjskom muzeju u Novom Mestu, Pokrajinskom muzeju u Mariboru, u Celjskom, Ptujskom, Koperskom, Ljubljanskom i Kranjskom gradskom muzeju, u brojnim lokalnim zbirkama, u Zemaljskim muzejima u Celovcu i Grazu, Gradskom muzeju u Trstu, Prirodoslovnom i Umjetničko-povijesnom muzeju u Beču, a pojedinačno i u zbirkama drugih stranih institucija.&lt;tab&gt;J. Šl.&lt;/tab&gt;<br /> RAZVOJ HISTORIJE UMJETNOSTI<br /> Nastojanja oko izgradnje historije umjetnosti kod Slovenaca mogu se podijeliti u tri faze: prva se završava godinom osnivanja Centralne komisije za zaštitu spomenika (Central-Commission für Denkmalpflege) u Beču 1853; druga traje od te godine pa do 1910, kad se počinju afirmirati prvi domaći historičari umjetnosti stručno školovani u Beču. Tek ova u duhu »bečke škole« odgojena generacija stvorila je metodološke temelje za suvremenu slov. historiju umjetnosti. Prvo razdoblje može se, prema osnovnoj orijentaciji, označiti kao enciklopedijsko, drugo kao konzervatorsko, a treće kao znanstveno. Predstavnici prvoga jesu <em>Janez </em><em>Weikhard</em> <em>Valvasor, Gregorij</em> i <em>Aleš Dolničar, </em><em>Heinrich</em> <em>Georg</em> <em>Hoff</em><em>, </em><em>J</em><em>. </em><em>S</em><em>. </em><em>Breckerfeld</em><em>, Marko Pohlin</em> i <em>Jožef </em><em>Kalasanc</em> <em>Erberg</em><em>.</em> Njihova su nastojanja topografski-ilustrativno i deskriptivno, ciceronski, umjetničko-monografski, biografski, ikonografski i tehnički zainteresirana. Pod utjecajem Akademije operosorum osnovane 1693 dolazi u spisima obojice Dolničara do izražaja već i znanost о umjetnosti koja odgovara težnjama onoga doba. Topografsko-opisna i biografska tendencija produžuje se i u drugom razdoblju, u radu hrv. historičara <em>Ivana Kukuljevića Sakcinskog,</em> i <em>Viktora Steske</em> kao i u zalaganjima konzervatora prigodom popunjavanja popisa domaćih spomenika i za što potpuniji njihov topografski opis. Nastojanjem V. Steske i težnjom da se sistematski izgradi topografija umjetnosti, ovaj se rad uključuje u treću fazu razvitka; samo uzimajući u obzir sve tri faze moguće je pravilno ocijeniti put, težnje i uspjehe slov. historije umjetnosti.<br /> Vanjski i unutrašnji uzroci dali su poticaj, da se upravo oko sredine XIX <em>st. </em>počeo razvijati širi i pojačani interes za historiju umjetnosti. Unutrašnji je uzrok bio prije svega u tome da se slovenstvo, koje se upravo tada budilo, počelo svestrano zanimati za vlastitu prošlost u nastojanju da opovrgne općenito raširene, ponižavajuće pretpostavke, kako su Slovenci narod bez historije. Vanjski uzrok bila je tadašnja za cijelu Evropu karakteristična sklonost prema hist. istraživanju. Sve je to pojačalo nastojanja za prikupljanjem podataka о umjetnicima Slovencima kao i о svemu onome, što se moglo ustanoviti kao vlastito u umjetničkoj predaji. Već u doba baroka razvijen lokalni patriotski interes za domaću kulturu postepeno se i vidljivo počeo orijentirati prema nacionalnoj podlozi. Počevši od osnivanja austr. Centralne komisije usljeđuje otkrivanje sve većega broja ranije neprimijećenih spomenika, njihovo istraživanje i historijska klasifikacija. Ujedno dolazi i do prvih pokušaja pisanja hist. pregleda domaće umjetničke prošlosti. Tu su djelatnost promicali zemaljski muzeji osnivani u ono doba, hist. društva i različite ustanove za objavljivanje centralnih austr. i pokrajinskih hist. glasila. Cilj je ovih ustanova bio, kao što je to istaknuto npr. prilikom osnivanja Zemaljskog muzeja u Ljubljani 1821: »istraživanje i otkrivanje specifičnosti određene pokrajine«. U svrhu propagiranja djelatnosti muzeja osnovano je 1839 Muzealno društvo za Kranjsku koje je, nakon pokušajâ pedesetih i šezdesetih godina, od 1889 redovito objavljivalo »Mitteilungen des Musealvereins für Krain«; njima su se 1891 priključila na slov. jeziku »Izvestja Muzejskega društva za Kranjsko«. Ovo glasilo, koje je izlazilo u raznim formama, na dva jezika, održalo se sve do kraja Prvoga svjetskog rata, kad se pretvorilo u »Glasnik Muzejskega društva za Slovenijo« i proširilo djelokrug na cijelu Sloveniju. Značajnije od ovih domaćih glasila bile su centralne publikacije »Mitteilungen der Central-Commission« i »Jahrbuch der Central-Commission« što ih je Centralna komisija počela u Beču objavljivati 1856. Oba su ova glasila, u raznim oblicima, dočekala raspad Austro-Ugarske; ona predstavljaju i dragocjeno svjedočanstvo о konzervatorskim nastojanjima u Sloveniji. Od posebnog je značenja za napredak istraživanja spomenika bilo imenovanje počasnih konzervatora i korespondenata za područja pojedinih upravnih jedinica, uvedeno reorganizacijom Centralne komisije (1873). Uloga Centralne komisije pri istraživanju slov. spomenika još je jače porasla ponovnom reorganizacijom (1911), koju je zamislio tada već pokojni Alois Riegl, a proveo ju Max Dvořák. I u Ljubljani je 1913 osnovan »Deželni (pokrajinski) konservatorski urad za Kranjsko«. Ovim su uredima upravljali fakultetski obrazovani državni konzervatori, historičari umjetnosti i arheolozi. Nakon Prvoga svjetskog rata ljubljanski se ured pretvorio u »Spomeniški urad za Slovenijo«, a publicističku ulogu »Mitteilungen« preuzeo je 1921 novoosnovani »Zbornik za umetnostno zgodovino«. Konačni cilj konzervatorskih nastojanja bila bi umjetnička topografija, no tu je namjeru počela ostvarivati tek mlađa, stručno osposobljena generacija.<br /> Uporedo s ovim nastojanjima dobiva i sabiranje starina i umjetnina nov karakter; s Valvasorovih i Erbergovih pozicija, koje su bile općenito upućene na kolekcionarstvo i na pribiranje rariteta, prešlo se na djelatnost pokrajinskoga karaktera. »Kranjsku« umjetničku galeriju, na koju je pomišljao već Erberg, ostvarili su privatno, u drugoj pol. XIX <em>st</em><em>., </em><em>Edvard</em> i <em>Karel </em><em>Strahl</em> u Staroj Loki. Ova je zamisao nešto prije Prvoga svjetskog rata krenula ozbiljnijim pravcem, koji se znatno udaljuje od amaterstva, kad je hist. zbirku domaćih slika u Zemaljskom muzeju u Ljubljani sredio <em>Josip Mantuani.</em> Definitivnu realizaciju predstavlja prvi put dosljedno u slov. okvirima zamišljena i 1918 utemeljena Narodna galerija u Ljubljani; ona je već u prvom desetljeću svoga postojanja proširila djelatnost na sva razdoblja lik. stvaranja kod Slovenaca, ne obazirući se na nacionalnu pripadnost umjetnikâ.<br /> Među konzervatorima bio je priličan broj radnika koji su, ma da samo amateri, postigli značajne rezultate za razvitak struke, npr. učitelj <em>Konrad Črnologar</em> i župnik <em>Fran Avsec</em> u historiji arhitekture, slikar <em>Ivan </em><em>Frank</em><em>è</em> u historiji zidnog slikarstva, prof. <em>Simon</em> <em>Rutar</em> i notar <em>Viktor Skrabar</em> u rim. arheologiji, <em>Anton Koblar</em> pri objavljivanju arhivske građe, <em>Johann</em> <em>Graus</em> iz Graza u prvim stručnim publiciranjima brojnih arhitektonskih spomenika. Za publiciranje spomenika i njihovo ikonografsko tumačenje značajan je <em>Josip Dostal. Viktor Steska</em> posvetio se arhivskim istraživanjima; on je u svojoj knjizi »Slovenska umetnost, I, Slikarstvo« objavio niz osobito vrijednih biografija slov. slikara. U Mariboru bio je zaslužan za umjetničku publicistiku <em>Josip Pajek. Janez Flis</em> je izdao prvu slov. u pravom smislu stručnu knjigu »Stavbinski slogi«. Za istraživanje primorskih građevnih i arheol. spomenika stekao je zasluge prvi primorski zemaljski konzervator <em>Anton Gnirs,</em> koji je objavio i prvu stručnu publikaciju о starim zvonima Istre i Slovenije. I poznati austr. istraživač umjetnosti <em>Albert</em> <em>Ilg</em> publicirao je neke vrijedne radove о slov. spomenicima. Od izuzetnog su značenja arhivski prilozi <em>Juliusa </em><em>Wallnera</em> s hist. podacima о ljubljanskim slikarima i kiparima iz XVII i XVIII <em>st.</em> U niz tih historičara spada i ravnatelj Zemaljskog muzeja u Ljubljani <em>Josip Mantuani</em> koji je objavio veći broj radova о spomenicima. Najznačajniji predstavnik konzervatorske generacije svakako je mariborski prof. <em>Avgust Stegenšek,</em> učenik J. Strzygowskoga u Grazu. Svladavajući i pomoćne hist. znanosti, poznavajući opći razvitak umjetnosti i stilsko-razvojne karakteristike domaćeg materijala, on je prvi Slovenac koji je, dovoljno naoružan stručnim znanjem, prišao istraživanju spomenika, osobito južnoštajerskih. Najdragocjeniji su plod njegova rada topografije spomenika dekanija Konjice i Gornji Grad. U tom smjeru nastavlja se nakon Prvoga svjetskog rata djelatnost većeg broja istraživača i publicista. <em>Marijan Marolt</em> izdao je topografije dekanija Celje i Vrhnika; »Umetnostno zgodovinsko društvo« izdalo je topografiju sudskoga kotara Kamnik od <em>Francea </em><em>Stel</em><em>è</em><em>a</em><em>. Janez Veider</em> obradio je zbirku starih slika iz samostana uršulinka i dao nekoliko korisnih vodiča (Crngrob, Skaručina, Groblje). Mariborski prof. <em>Franc</em> <em>Kovačič</em> napisao je više lokalno-hist. rasprava koje su od koristi i umjetničkoj struci; povijest spomenika umjetnosti uspješno je uključio napose u svoju knjigu »Zgodovina lavantinske škofije«. Za historiju srednjovj. umjetnosti ima zasluga <em>Jože Gregorič</em> (urbanistička tipologija naših gradova, samostanska arhitektura iz doba romanike i gotike). »Zgodovina Kranja« prof. <em>Josipa Žontara, </em>koja predstavlja najviše znanstveno dostignuće lokalne historiografije nedavne prošlosti, jednako je uspješno uključila i historiju lokalne umjetnosti.<br /> Usporedo s istraživanjima ove vrste već se od sredine XIX <em>st.</em> počela manifestirati i želja za sintezom о umjetničko-hist. poznavanju cijele domovine. Poticaji su dolazili sa dviju strana. U okviru lokalne historiografije, karakteristične za ovo vrijeme i za upravni položaj u Austriji, javljaju se pokušaji ocrtavanja umjetničke prošlosti u ovim upravno-geografskim organizmima. Preporađa se patriotski interes za kulturu vlastite pokrajine razvijen već u Valvasora. Novi oblik ovih stremljenja predstavlja sada zanimanje za umjetničku prošlost, za njene spomenike i njene uspjehe u poređenju sa susjednim pokrajinama. Narodna svijest je u međuvremenu već toliko ojačala, da se paralelno s ovakvim pokušajima uskoro pojavljuje i težnja, da se tačno odredi kulturna prošlost slov. naroda, proširujući na taj način kranjske horizonte na općeslov. kompleks. Ovo općenito gledanje isključuje uže okvire sve jače, u koliko se približuje Prvi svjetski rat. Povod za postanak ovakvih sinteza najčešće je prigodan, jer se od sredine XIX <em>st.</em> prihvaća načelo, da i opća i lokalna historija moraju uzimati u obzir također i umjetnost. Pisci su ovih pokušaja ili autori povijesnih radova о Kranjskoj ili crkveni povjesničari ili sakupljači gradiva. Prvi pokušaj sinteze predstavlja članak »Zur Geschichte der Kunst und der Künstler in Krain« što ga je historik <em>August</em> <em>Dimitz</em> objavio 1864/65 u »Blätter aus Krain«. Slijedi 1884 <em>Edvard Strahl </em>s brošurom »Die Kunstzustände Krains in den vorigen Jahrhunderten«. Naredni prikaz umjetničke prošlosti Kranjske napisali su <em>Ivan </em><em>Frankè</em> i <em>Janez Flis</em> 1891 u zborniku »Die österreichisch-ungarische Monarchie in Wort und Bild«. <em>Josip </em><em>Gruden</em> i <em>Josip </em><em>Mal</em> su u djelo »Zgodovina slovenskega naroda«, koje je izlazilo 1910—1940, ugledavši se u Dimitza, uklopili u opći hist. pregled i umjetnost, oslanjajući se zapravo još pretežno na kranjsko stajalište i na građu iz Kranjske. Među svim ovim autorima ima <em>J</em><em>. </em><em>Mal</em> do neke mjere vlastitu koncepciju, koja sa hist. stajališta predstavlja djelomičan napredak.<br /> Konačni rezultat ovih nastojanja bilo je, u prvom redu, gomilanje i registracija, a dijelom i kulturno-hist. komentiranje građe. Postavljen je već i neki određeni kronološki okvir — od romaničkog stila do sadašnjosti — što ga je nametnula sama građa. Jasno se ocrtavaju dva razdoblja: kasni Srednji vijek (s gotičkom arhitekturom i slikarstvom) i XVIII <em>st</em>. (s barokom u arhitekturi, kiparstvu i slikarstvu). Uočena je i kulturna preorijentacija prema jugu u XVII st. kao i uloga Akademije operosorum prilikom fiksiranja temelja umjetnosti slov. baroka. Tako su ustanovljena tri-četiri elementa, koji su značajni i za kranjske okvire a i za slov. umjetnost u cijelosti, mada nijedan od njih nije još sazrio do konačne umjetničko-hist. valorizacije. Dublja se problematika počela otkrivati tek u vidokrugu opće slov. historije umjetnosti, usmjerene na cjelokupnu građu koja etnički i geografski pripada Slovencima, a tretira se sa specifičnoga stajališta uloge Slovenaca u umjetnosti svoje domovine.<br /> Prva dva takva pokušaja gotovo je u isto vrijeme (1880) objavila Matica slovenska. Prvi je napisao <em>Maks Pleteršnik</em> za zbornik »Slovanstvo«, a drugi <em>Peter Radies</em> u »Letopisu« za 1880. U duhu romantičnog nacionalizma Pleteršnik je u svojoj »Zgodovini umetnosti pri Slovencih«, slično Kukuljeviću, uključio u nacionalni okvir mnogo imena koja je kasniji kritički sud morao izostaviti iz popisa slov. umjetnika. Radicseva studija »Umeteljnost in umeteljna obrtnost Slovencev, Kulturno zgodovinska studija« napisana je u želji »da se slovenskom puku prikaže, tko je sve surađivao i ustrajao u stvaranju umjetničkih djela u našoj pokrajini«. Slov. povijest umjetnosti njemu je, više nego Pleteršniku, povijest umjetnosti u Kranjskoj. I on se, slično Erbergu, zalaže za osnivanje stalne narodne galerije slov. umjetnosti. Stanoviti napredak predstavlja pregled historije slov. umjetnosti u češ. izdanju djela »Slovenci« <em>Frana Erjavca,</em> kao i u isto vrijeme (1924) objavljeni pregled slov. umjetničke prošlosti u knjizi <em>Josipa Mala,</em> »Zgodovina umetnosti pri Srbih, Hrvatih in Slovencih«. Niz ovih pokušaja zaključuje »Oris zgodovjne umetnosti pri Slovencih« (1924) <em>Francea </em><em>Stel</em><em>è</em><em>a</em><em>, </em>s podnaslovom »kulturno-zgodovinski oris«. Sada više srž problematike nije u pitanjima materijala i njegova grupiranja prema strukama i kronologiji niti se postavlja usko umjetničko-hist. pitanje u smislu razvitka stilova, već kao problematika slovenske kulturne historije, koja još nije napisana, pa joj likovna umjetnost treba pomoći kod postavljanja temelja. Drugi poticaj za ovaj prikaz bilo je načelno pitanje slovenstva u likovnoj umjetnosti Slovenije. Utvrđeni su i najznačajniji međaši u razvitku slov. kulture: reformacija, Francuska revolucija i preporod slov. narodne svijesti počevši od sredine XIX <em>st.</em> U tim se granicama kao osobito istaknute umjetničke forme pojavljuju gotika, barok, impresionizam i sve što slijedi poslije njega kao izraz svjesne nacionalne kulturne aktivnosti.<br /> I ovaj je rad bio još plod konzervatorskog razdoblja historije slov. umjetnosti, a svojim tezama upućuje na prijelaz prema dosljednom umjetničko-hist. tretiranju lik. problematike, kojemu je metodološke temelje dala ljubljanska umjetničko-hist. škola (osnovana 1920), usko se oslanjajući na bečku školu. Držeći se Wölfflinovih osnovnih pojmova, <em>Izidor Cankar</em> je napisao knjigu »Uvod v razumevanje likovne umetnosti« (s podnaslovom »Sistematika stila«) i prema tim pojmovima zamislio svoje nedovršeno djelo »Zgodovina umetnosti v Zahodni Evropi« (s podnaslovom »Razvoj stila«). U biti je to historija napisana sa stajališta stila, uz pretpostavku da je stil izraz čovjeka kao umjetničkog individuuma i njegova doba; historija umjetnosti, prema tome, povijest je duha. Uskoro se ustanovilo da u slijeđenju ovog univerzalnog stajališta nije moguće obuhvatiti posebnu problematiku slov. historije umjetnosti. Da bi se u tome ipak postigao uspjeh, bilo je potrebno uključiti dva značajna nova načela: umjetničko-geografski aspekt i pojam »stila prostora«. Usvajajući ovaj postupak, odmah je ustanovljeno da će na taj način biti moguće pravilnije opredijeliti vrijednost slov. spomenika. Ova načela, prokušana najprije na kasnosrednjovj. materijalu zidnoga slikarstva, pokazala su da je to slikarstvo značajno i u internacionalnim okvirima.<br /> Kad su na taj način prihvaćena metodološka načela, kad je bilo osnovano »Umetnostno zgodovinsko društvo« i kad je »Zbornik za umetnostno zgodovino« postao prvo dosljedno stručno glasilo, slov. se historija umjetnosti brzo afirmirala. Ona je disertacijama i samostalnim raspravama osvajala neobrađena područja svih grana likovne umjetnosti. I razvitak »Spomeniškoga urada za Slovenijo«, a naročito njegova reorganiziranog nasljednika nakon Oslobođenja, »Zavoda za varstvo spomenikov«, povoljno je utjecao na osvajanje umjetničko-hist. područja. Ovo napose vrijedi za sistematsko istraživanje srednjovj. arhitekture i gotičkoga zidnog slikarstva. Ovim uspjesima mnogo je pridonijela još 1918 osnovana Narodna galerija svojim tematskim historijskim izložbama i upotpunjavanjem svojih zbirka. Značajnu ustanovu za noviju lik. umjetnost, posebice za grafiku, predstavlja Moderna galerija osnovana nakon Oslobođenja. »Zborniku za umetnostno zgodovino« dodao je Zavod za zaštitu spomenika još jedno glasilo, »Varstvo spomenikov«. Nakon Oslobođenja uključila su historiju umjetnosti u svoje planove i najznačajnija izdavačka poduzeća, Državna založba Slovenije, Mladinska knjiga, Cankarjeva založba, Slovenska akademija znanosti in umetnosti i Slovenska matica u Ljubljani kao i Obzorja u Mariboru.<br /> Osim Izidora Cankara osobito je zaslužan za napredak slovenske povijesti umjetnosti prof. ljubljanskog i krakovskog univerziteta <em>Vojeslav </em><em>Mol</em><em>è,</em> koji je horizonte slov. historije umjetnosti proširio na bizantologiju i na lik. umjetnost slaven. narodâ; on je svojom knjigom »Umetnost, njeno obličje in izraz« postavio koncepciju, kao i Cankar u svom »Uvodu«, mnogo širih vidika. Prof. Filozofskog fakulteta u Skoplju i konzervator spomenika u Ljubljani <em>Franc</em><em>è Mesesnel</em> značajan je kao bizantolog i kao istraživač suvremenoga slov. slikarstva. Radovi Molèa i Mesesnela značajna su osnovna dostignuća u razvitku slov. historije umjetnosti. <em>Stane Mikuž,</em> drugi nasljednik I. Cankara, dao je temelje za proučavanje slov. baroknog slikarstva. <em>Nace Šumi</em> osnivač je historije slov. arhitekture od XVI <em>st.</em> do Drugoga svjetskog rata. U problematiku opće historije umjetnosti zahvatio je sistematski, metodološki i umjetničko-historijski <em>Luc</em> <em>Menaše</em> radovima о povijesti zapadnoevr. portreta i autoportreta. Starijoj generaciji pripadao je mariborski konzervator <em>Fran Šijanec</em>, koji je udario temelje za proučavanje baroknog slikarstva na području slov. Štajerske, a knjigom »Sodobna slovenska likovna umetnost« dao potreban pregled razvitka slov. likovne umjetnosti poslije impresionizma. Za historiju arhitekture zaslužan je i arh. <em>Marjan Mušič.</em><br /> Unatoč četrdesetgodišnjim sistematskim nastojanjima svih navedenih radnika na tom području i unatoč traženju novih načina zajedničkoga rada kao što su umjetničko-hist. simpozij i (Radovljica, Celje, Slovenjgradec), ipak još uvijek ne postoji sumaran pregled slov. historije umjetnosti niti su u jednakoj mjeri obrađena sva razdoblja i područja. Najosjetljivije praznine predstavljaju gotička arhitektura, XVI/XVII <em>st</em><em>.,</em> te postbarokno doba do impresionizma. Općenito je slikarstvo bolje istraženo od arhitekture i kiparstva. A još se uvijek nije ostvarila prva zamisao konzervatorskog doba: cjelokupni topografski opis spomenika lik. umjetnosti. Znatno nedostaje i monografska obrada pojedinih spomenika. Za kulturno-geografski posebno značajna područja bile bi potrebne rasprave poput već objavljenih »Umetnost v Primorju« i »Umetnost Dolenjske« ili na žalost nedovršeni pokušaj takva prikaza Gorenjske od <em>Emilijana Cevca.</em><br /> Osim navedenih radova općega karaktera publiciran je i niz takvih, u kojima su u detaljima obrađene ili pak zahvaćene određene teme; u tim se radovima već uočavaju rezultati organiziranog istraživanja. Srednji vijek: <em>Marjan Zadnikar </em>objavio je knjigu о romaničkoj arhitekturi u Sloveniji; <em>Emilijan Cevc</em> je u prvom svesku knjige »Srednjeveška plastika na Slovenskem« obradio vrijeme do 1470, a kompleksno u disertaciji »Srednjeveška plastika na Slovenskem«, te je rješenjima brojnih detaljnih problema stvorio pouzdane temelje za ovo područje; prvi stručni pregled srednjovj. samostanske arhitekture napisao je <em>Jože Gregorič. Drago Komelj</em> položio je temelje povijesti gradova (burgova) i sistematski proučava historiju domaće gotičke arhitekture. Kao posebnu varijantu kasnogotičke dvoranske arhitekture obradio je skupinu Kranj-Crngrob-Škofja Loka i srodne spomenike <em>France</em> <em>Stel</em><em>è</em><em>;</em> on proučava kasnogotičko slikarstvo (objavljeno u »Monumenta artis slovenicae« I i u njegovoj knjizi »Cerkveno slikarstvo na Slovenskem« I). Problematiku Srednjega vijeka obrađuje <em>Ksenija Rozman; </em>Hrastovlje je monografski objavio <em>M</em>. <em>Zadnikar.</em> — XVI i XVII <em>st.: </em><em>France</em> <em>Stel</em><em>è</em> prikupio je u Drugom »Trubarjevom zborniku« konstatacije о ulozi reformacije u slov. umjetnosti; zlatne oltare i rezbarstvo XVII <em>st.</em> obrađuje <em>Marjan Železnik;</em> oslikane stropove je u disertaciji obradio <em>France</em> <em>Kos; Josip V</em><em>eider</em> je proučio u disertaciji staru ljubljansku katedralu i njenu opremu; osnovne izvore za ulogu »Akademije operosorum« objavio je <em>Viktor Steska; Melita Stelè-Možina</em> prikazala je ulogu Aleša Dolničara. — XVIII <em>st.;</em> sažeto obrađuju ovo vrijeme kao i XIX <em>st.</em> do 1870 »Monumenta artis slovenicae« II <em>(</em><em>France</em> <em>Stel</em><em>è</em><em>)</em>; slikarstvo je s biografske strane obradio <em>Viktor Steska;</em> barokno slikarstvo istraživali su <em>Stanko Vurnik</em> i <em>M. </em><em>Marolt</em> (V. Metzinger), <em>Stane Mikuž</em> i <em>Anica Cevc</em> (F. Jelovšek), <em>Anica Cevc</em> (F. Bergant, L. Layer i A. Lerchinger), <em>M. </em><em>Marolt </em>(F. Bergant), <em>France</em> <em>Stel</em><em>è</em> (F. Bergant i J. M. Kremser-Schmidt), <em>Fran</em> <em>Šijanec </em>i <em>Štefka Cobelj</em> (F. M. i J. A. Strauss). <em>Nace Šumi</em> obradio je život i ulogu graditelja Gregora Mačeka i općenito ljubljansku baroknu arhitekturu; u posebnoj pak studiji arhitekturu na Gorenjskom. Za historiju baroknoga kiparstva značajna je studija <em>Viktora Steske</em> о baroknim kiparima koji su u mramoru radili u Ljubljani; Francesca Robbu obradili su <em>V. Steska</em> i <em>A. Vodnik </em>u disertaciji i u posebnim prikazima. <em>Melita </em><em>Stel</em><em>è</em><em>-</em><em>Možina</em> obradila je ljubljanske kipare koji su radili u kamenu i ljubljansku franjevačku kiparsku radionicu; <em>Sergej</em> <em>Vrišer</em> iscrpno je istražio štajersku baroknu plastiku. — XIX <em>st.: Stanko Vurnik</em> zabilježio je sjećanja slikara I. Frankèa i Ivane Kobilce; <em>Fran Župan</em> raspravlja о slikaru A. Karingeru i о realizmu; <em>V. Steska</em> i <em>France</em> <em>Mesesnel</em> prikazali su ulogu slikara J. Wolfa; <em>F. Mesesnel </em>je objavio monografiju о braći Janezu i Juriju Šubicu; <em>Ljerka Menaše</em> ocrtala je život i rad Ivane Kobilce; <em>France</em> <em>Star</em><em>è</em> je u uvodu u katalog izložbe obradio F. Vesela; <em>Karel Dobida</em> objasnio je brojna pitanja u vezi s A. Ažbèom; J. Petkovšeka je prikazao <em>France</em> <em>Mesesnel;</em> о slikarstvu od baroka do 1941 raspravlja se u knjizi »Slovenski slikarji« <em>Francea </em><em>Stel</em><em>è</em><em>a;</em> arhitekturu u doba secesije u Ljubljani obradio je <em>Nace Šumi;</em> postanak slov. moderne arhitekture analizirao je u studijama о Fabianiju, Jageru, Plečniku i Vurniku <em>Marjan Mušič;</em> impresionizam je osvijetljen u studijama <em>Rajka </em><em>Ložara, Francea </em><em>Stel</em><em>è</em><em>a, </em><em>Frana Šijanca</em> i drugih; I. Grohara obradili su monografski <em>A</em><em>. Podbevšek, </em><em>France</em> <em>Stel</em><em>è</em> i <em>Melita </em><em>Stel</em><em>è</em><em>-Mo</em><em>ž</em><em>ina;</em> Riharda Jakopiča <em>A. Podbevšek;</em> suvremeno kiparstvo obrađuje <em>Ciril Velepič</em> (uvod u katalog izložbe L. Dolinara); cjelokupni pregled lik. umjetnosti poslije impresionizma do danas sadrži knjiga <em>Frana Šijanca</em> »Sodobna slovenska likovna umetnost«. Monografski obrađeni su F. Tratnik, Zdenko i Boris Kalin <em>(sve Zoran Kržišnik)</em>, G. A. Kos <em>(Izidor Cankar</em>, Z. <em>Kržišnik)</em>, G. Stupica <em>(</em><em>Luc</em> <em>Menaše),</em> N. Pirnat <em>(Ljerka Menaše</em> i <em>Z. Kržišnik),</em> B. Jakac <em>(Karel Dobida), </em>H. Smrekar <em>(K. Dobida).</em> Značajnije monografske obrade: Hrastovlje <em>(Marjan Zadnikar),</em> Ptujska gora <em>(</em><em>France</em> <em>Stel</em><em>è</em><em>),</em> Crngrob <em>(Janez V</em><em>eider</em><em>, </em><em>France</em> <em>Stel</em><em>è</em><em>)</em><em>, </em>Sv. Janez ob Bohinjskem jezeru <em>(</em><em>Ksenija</em> <em>Rozman</em><em>),</em> katedrala u Mariboru <em>(</em><em>France</em> <em>Stel</em><em>è</em><em>),</em> pilovi u Sloveniji <em>(</em><em>M</em><em>. </em><em>Zadnikar</em><em>).</em> Na području umjetničke spomeničke topografije ističe se djelatnost <em>J. Curka</em> i <em>M</em><em>. Zadnikara.&lt;tab&gt;</em>F. St.&lt;/tab&gt;<br /> LIT.: OPĆA DJELA. <em>I. Kukuljević,</em> SUJ. — <em>A</em><em>. </em><em>Dimitz</em><em>,</em> Zur Geschichte der Kunst und Künstler in Krain, Blätter aus Krain, 1864/65. — <em>Isti,</em> Geschichte Krains von der ältesten Zeit bis auf das Jahr 1813, I—IV, Ljubljana 1874—76. — <em>I. Orožen,</em> Das Bisthum und die Diözese Lavant, Maribor 1875—93. — <em>M</em>. <em>Pleteršnik,</em> Zgodovina umetnosti pri Slovencih, zbornik Slovenstvo, Ljubljana 1880.— <em>P</em><em>. </em><em>Radics</em><em>,</em> Umeteljnost in umeteljna obrtnost Slovencev, Letopis Matice slovenske za leto 1880. — <em>E</em><em>. </em><em>Strahl</em><em>,</em> Die Kunstzustände Krains in den vorigen Jahrhunderten, Graz 1884. — <em>J</em><em>. </em><em>Flis</em><em>,</em> Stavbinski slogi, Ljubljana 1885. — <em>J</em><em>. </em><em>Wallner</em><em>,</em> Beiträge zur Geschichte der Laibacher Maler und Bildhauer im XVII. und XVIII. Jahrhundert, Mitteilungen des Musealvereins für Krain, 1890. — <em>I</em><em>. </em><em>Frank</em><em>è</em> i <em>J</em><em>. </em><em>Flis</em><em>,</em> Die Kunst in Krain (u djelu »Die österreichisch-ungarische Monarchie in Wort und Bild«, svezak Kärnten und Krain), Wien 1891. — <em>A</em><em>. Stegenšek,</em> Dekanija gornjegrajska, Maribor 1905. — <em>J</em><em>. </em><em>Gruden</em> i <em>J</em><em>. </em><em>Mal</em><em>,</em> Zgodovina slovenskega naroda, Celovec, Prevalje i Celje 1910—40. — <em>A</em><em>. Stegenšek,</em> Konjiška dekanija, Maribor 1912. — <em>Isti,</em> Zgodovina križevega pota na Slovenskem, Maribor 1912. — <em>F</em><em>. </em><em>Stel</em><em>è</em><em>,</em> Sodni okraj Kamnik, topografski opis, ZUZ, 1922—29. — <em>J. Mal,</em> Zgodovina umetnosti pri Srbih, Hrvatih in Slovencih, Ljubljana 1924. — <em>F. Stel</em><em>è</em><em>,</em> Oris zgodovine umetnosti pri Slovencih, Ljubljana 1924. — <em>Iz. Cankar,</em> Uvod v umevanje likovne umetnosti. Sistematika stila, Ljubljana 1926. — <em>Isti,</em> Zgodovina umetnosti v Zahodni Evropi. Razvoj stila od starokršćanske umetnosti do baroka, Ljubljana 1926—51. — <em>M. </em><em>Marolt, </em>Dekanija Vrhnika, Ljubljana 1929—33. — <em>Isti,</em> Dekanija Celje, I—II, Maribor 1931—32. — <em>M. Kos,</em> Zgodovina Slovencev od naselitve do reformacije, Ljubljana 1933. — <em>F. </em><em>Stel</em><em>è</em><em>,</em> Umetnost Dolenjske, Etnolog, 1933. — <em>Isti,</em> Umetnost zapadne Evrope, Ljubljana 1935. — <em>R. Ložar,</em> Slovenska umetnostna zgodovina, ZUZ, 1936. — <em>F. </em><em>Stel</em><em>è</em><em>,</em> Na razpotju prve generacije slovenske umetnostne zgodovine, ibid., 1936. — <em>J. Veider,</em> Vodič po Crngrobu, Škofja loka 1938. — <em>J. Žontar,</em> Zgodovina Kranja, Ljubljana 1939. — <em>F. </em><em>Stel</em><em>è</em><em>,</em> Umetnost v Primorju, Ljubljana 1940 (drugo izdanje: Ljubljana 1960). — <em>Isti,</em> Ptujska gora, Celje 1940. — <em>Isti,</em> Ljubljana, Ljubljana 1940. — <em>F. Šijanec,</em> Pregled zgodovine slovenske likovne umetnosti, Umetnost, 1940—42. — <em>V. </em><em>Mol</em><em>è</em><em>,</em> Umetnost, njeno obličje in izraz, Ljubljana 1941. — <em>F. </em><em>Stel</em><em>è</em><em>,</em> Architectura perennis, Ljubljana 1941. — <em>Isti,</em> Искусство словенского Приморья, Юлийская Крайна, Ljubljana 1946. — <em>Isti,</em> Vloga reformacije v naši umetnostni zgodovini, Trubarjev zbornik II, Ljubljana 1951. — <em>J</em><em>. Korošec,</em> Uvod v materialno kulturo Slovanov zgodnjega srednjega veka, Ljubljana 1952. — <em>F</em><em>. </em><em>Mesesnel</em><em>,</em> Umetnost in kritika, Ljubljana 1953. — <em>F</em><em>. </em><em>Stel</em><em>è</em><em>,</em> Napori, esej о arhitekturi, Ljubljana 1955. — <em>Isti, </em>Izidor Cankar, utemeljitelj slovenske umetnostne zgodovinske šole, ZUZ, 1957. — <em>E. Cevc,</em> Francè Stelè — umetnostni zgodovinar, ibid., 1959. — <em>F. </em><em>Stel</em><em>è</em><em>, </em>Uvod v študij umetnostne zgodovine, Ljubljana 1959 — <em>Isti,</em> Slovenska umetnostna zgodovina ob koncu leta 1960 (referat na I simpoziju slov. historije umjetnosti »O stanju in aktualnih nalogah slovenske umetnostne zgodovine«), Ljubljana 1961. — Barok na Slovenskem (katalog izložbe), Ljubljana 1961. — <em>F. Šijanec, </em>Sodobna slovenska likovna umetnost, Maribor 1961. — <em>K. Rozman,</em> Janezova cerkev ob Bohinjskem jezeru, Ljubljana 1962. — <em>F. </em><em>Stel</em><em>è</em><em>,</em> Crngrob, Ljubljana 1962.<br /> PRETHISTORIJA. <em>M</em>. <em>Hoernes</em> i <em>O.</em> <em>Menghin</em><em>,</em> Urgeschichte der bildenden Kunst in Europa, Wien 1925. — <em>V</em><em>. </em><em>Mol</em><em>è</em><em>,</em> Umetnost situle iz Vač, Starinar, III serija, 2, 1925. — <em>R. Ložar,</em> Vodnik po zbirkah Narodnega muzeja v Ljubljani, Arheološki oddelek, Ljubljana 1931.—<em>J. Klemenc</em> i <em>B. </em><em>Saria</em><em>,</em> Archäologische Karte von Jugoslavien, Blatt Ptuj (Beograd i Zagreb 1936) i Blatt Rogatec (Zagreb 1939). — <em>J. Kastelic,</em> Figuralna dediščina arheoloških dob v Sloveniji, Likovni svet, 1951. — <em>F. </em><em>Star</em><em>è</em><em>,</em> Dekoracija pravokotnih pasnih spon na Kranjskem, AV, 1952. — <em>J. Kastelic,</em> Situla z Vač, Jugoslavija, 1956. — <em>Isti,</em> Nov tip halštatskega diadema v Sloveniji, Situla, 1960. — <em>Isti,</em> Umetnost situl od Pada do Donave, umetnost alpskih Ilirov in Venetov, Ljubljana 1962. — <em>F. </em><em>Star</em><em>è</em><em>,</em> Kipec ilirskega bojevnika z Vač, AV, 1962—63.<br /> RIMSKO RAZDOBLJE. <em>R</em><em>. </em><em>Egger</em><em>,</em> Frühchristliche Kirchenbauten im südlichen Noricum, Sonderschriften des Österreichischen archäologischen Instituts, 1916, IX. — <em>A</em><em>. </em><em>Schober</em><em>,</em> Römische Grabsteine von Noricum und Pannonien, ibid., 1923, X. — <em>S</em>. <em>Ferri</em><em>,</em> L’arte romana sul Danubio, Milano 1933·— <em>R</em><em>. Ložar,</em> Ornamenti noriško-panonske kamnoseške industrije, ČZN, 1934. — <em>W. </em><em>Schmid</em><em>,</em> Ptujske kršćanske starosvetnosti, ibid., 1936. — <em>Isti,</em> Das Eindringen der römischen Kultur im Noricum, Joanneum (Graz), 1943, 6. — <em>A</em><em>. </em><em>Schober</em><em>,</em> Die Römerzeit in Österreich und in den angrenzenden Gebieten von Slowenien, Wien 1954. — <em>J</em><em>. </em><em>Kastelic</em><em>,</em> Ein Ausflug nach Šempeter, Jugoslavija, 1956, 12. — <em>E</em><em>. </em><em>Diez</em><em>,</em> Zur Darstellung des Totenopfers auf norischen Grabsteinen, Schild von Steier, 1959/61, 9. — <em>Ista,</em> Die Hadrianbüste in Ptuj, Situla, 1961, 4. — <em>J</em><em>. </em><em>Klemenc</em><em>,</em> Rimske izkopanine v Šempetru, Ljubljana 1961. — <em>E</em><em>. </em><em>Diez</em><em>,</em> Selene-Endymion auf pannonischen und norischen Grabdenkmälern, Jahreshefte des Österreichischen archäologischen Instituts, 1961/63, 46. — <em>M</em><em>. </em><em>Detoni</em> i <em>T</em><em>. </em><em>Kurent</em><em>,</em> Modularna rekonstrukcija Emone, Situla, 1963, I.<br /> RANI SREDNJI VIJEK. <em>J</em><em>. Korošec,</em> Staroslovanska grobišča v severni Sloveniji, Celje 1947. — <em>J. Kastelic,</em> Slovanska nekropola na Bledu, SAZU, 1950 i 1960. — <em>Isti,</em> Les boucles d’oreilles à corbeille en Slovenie, Archaeologia Jugoslavica, 1956, 2. — <em>Isti,</em> Staroslovanski Kranj, zbornik Devetsto let Kranja, Kranj 1960. — <em>Isti,</em> Blejska fibula s kentavrom-lokostrelcem, AV, 1962/63. — <em>A. Valič,</em> Staroslovansko grobišče na Blejskem Gradu, Situla, 1964, 7.<br /> SREDNJI I NOVI VIJEK. <em>ARHITEKTURA. V. Steska,</em> Naši stavbarji minule dobe, ZUZ, 1923. — <em>F. </em><em>Stelé,</em> Gotske dvoranske cerkve na Slovenskem, ibid., 1938. — <em>Isti,</em> Mariborska stolnica, ibid., 194З. — <em>N.</em>·<em>Šumi,</em> Stara ljubljanska stolnica, stavbni razvoj in oprema, Ljubljana 1946. — <em>M. Mušič,</em> Obnova slovenske vasi, Celje 1947. — <em>J. Gregorič,</em> Srednjeveška cerkvena arhitektura na Dolenjskem do leta 1430, ZUZ, 1951. — <em>I. Komelj,</em> Srednjeveška grajska arhitektura na Dolenjskem, ibid., 1951. — <em>N. Šumi,</em> Arhitektura secesijske dobe v Ljubljani, Ljubljana 1954. — <em>M</em>. <em>Zadnikar,</em> Romanska Stična, Razprave I razreda SAZU, 1957. — <em>N. Šumi,</em> Gregor Maček, ljubljanski baročni arhitekt, Ljubljana 1958. — <em>M. Zadnikar,</em> Problem »laške skupine« v naši poznoromanski arhitekturi, <em>ZUZ,</em> 1959. — <em>Isti,</em> Romanska arhitektura na Slovenskem, Ljubljana 1959. — <em>I. Komelj,</em> Položaj gotskega stavbarstva na Dolenjskem, ZUZ, 1959. — <em>N. Šumi,</em> Ljubljanska baročna arhitektura, Ljubliana 1961. — <em>M. Mušič,</em> Arhitektura in čas, razprave in eseji, Maribor 1963.<br /> <em>SKULPTURA.</em> Francesco Robba, Dom in svet, 1902. — <em>V. Steska,</em> Ljubljanski baročni kiparji, ZUZ, 1925. — <em>A. Vodnik,</em> Izsledki о Francescu Robbi, ibid., 1926 i 1927. — <em>Isti,</em> Francesco Robba, Kronika slovenskih mest, 1935 br. 2—4; 1936. br. 1—4; 1937, br. 1—3. — <em>M. </em><em>Stel</em><em>è</em><em>,</em> Ljubljanska frančiškanska podobarska delavnica, ZUZ, 1955. — <em>Z.</em> <em>Kržišnik,</em> Zdenko Kalin, Ljubljana 1956. — <em>M. </em><em>Stel</em><em>è</em><em>,</em> Ljubljansko baročno kiparstvo v kamnu, ZUZ, 1957. — <em>M. Železnik,</em> Osnovni vidiki za študij »zlatih oltarjev«, ibid., 1957. — Z. <em>Kržišnik, </em>Boris Kalin, Ljubljana 1958. — <em>C.</em> <em>Velepič,</em> Lojze Dolinar (uvod u katalog izložbe), Ljubljana 1958. — <em>E. Cevc,</em> Geografski položaj srednjeveškega kiparstva na Slovenskem, ZUZ, 1959. — <em>V. Pintarić-Horvat,</em> Francesco Robba, Zagreb 1961. — <em>S</em>. <em>Vrišer,</em> Baročno kiparstvo na slovenskem Štajerskem, Maribor 1963. — <em>E. Cevc,</em> Srednjeveška plastika na Slovenskem od začetka do zadnje četvrti XV. stoletja, Ljubljana 1963.<br /> <em>SLIKARSTVO.</em> Opća djela: <em>V. Steska,</em> Slovenska umetnost, I, Slikarstvo, Prevalje 1927. — <em>F. </em><em>Stel</em><em>è</em><em>,</em> MAS: I Srednjeveško stensko slikarstvo, Ljubljana 1935 i II Slikarstvo baroka in romantike, Ljubljana 1938. — <em>F. Kos,</em> Ornamentika lesenih poslikanih stropov v cerkvah na Slovenskem, ZUZ, 1941. — <em>F. </em><em>Stel</em><em>è</em><em>,</em> Slovenski slikarji, Ljubljana 1949. — <em>L. Menaše,</em> Avtoportret na Slovenskem (katalog izložbe), Ljubljana 1958. — <em>Isti,</em> Avtoportret, Ljubljana 1962.<br /> Srednji vijek: <em>F. </em><em>Stel</em><em>è</em><em>,</em> Gotsko stensko slikarstvo na Kranjskem, Strena Buliciana, Zagreb i Split 1924. — <em>Isti,</em> Slikani svodovi gotskih prezbiterija u Slovenačkoj, Starinar, 1928/30. — <em>M</em>. <em>Kos</em> i <em>F. </em><em>Stel</em><em>è</em><em>,</em> Srednjeveški rokopisi v Sloveniji, Ljubljana 1931. — <em>F. </em><em>Stel</em><em>è</em><em>,</em> Cerkveno slikarstvo med Slovenci: I, Srednji vek, Celje 1937. — <em>Isti,</em> Spomeniki srednjeveška stenskega slikarstva v Sloveniji, zgodovinski pregled raziskovanj do leta 1938, Serta Hoffilleriana, Zagreb 1940. — <em>Isti,</em> Bizantinske in po bizantinskih posnete Marijine podobe med Slovenci, Razprave II razreda SAZU, 1943. — <em>Isti,</em> Ikonografski kompleks slike svete Nedelje v Crngrobu, ibid., 1944. — <em>Isti,</em> Laibov oltar v Ptuju, Razprave I razreda SAZU, 1950. — <em>R</em><em>. </em><em>Wildhaber</em><em>,</em> Der »Feiertagschristus« als ikonographischer Ausdruck der Sonntagsheiligung, Zeitschrift des Schweizerischen Vereins für Archäologie und Kunstgeschichte, 1956. — <em>F</em><em>. </em><em>Stel</em><em>è</em><em>,</em> Geografski položaj gotskega slikarstva v Sloveniji, Ephemerides Instituti archaeologici bulgarici (Sofija), 1964.<br /> Renesansa i barok: <em>S</em>. <em>Vurnik,</em> K Metzingerjevemu življenjepisu, ZUZ, 1928. — <em>Isti,</em> Slikarstvo v Sloveniji na prehodu od XVII. v XVIII. stoletje, ibid., 1928. — <em>F. </em><em>Stel</em><em>è</em><em>,</em> Valvasorjev krog in njegovo grafično delo, Glasnik Muzejskega društva za Slovenijo, 1928. — <em>Isti,</em> Valvasorjeva Ljubljana, ibid., 1928. — <em>S</em>. <em>Vurnik,</em> K razvoju in stilu Metzingerjeve umetnosti, ZUZ, 1929. — <em>F. </em><em>Stel</em><em>è</em><em>,</em> Celjski strop, Ljubljana i Celje 1929. — <em>F. Šijanec,</em> Franc Mihael in Janez Andrej Strauss, ZUZ, 1929. — <em>Isti,</em> Franc Mihael in Janez Andrej Strauss, ČZN, 1932. — <em>M. </em><em>Marolt</em> i <em>S</em>. <em>Vurnik,</em> Metzingerjeva dela, ZUZ, 1936. — <em>S. Mikuž,</em> Ilovšek Franc, baročni slikar, ibid., 1939/40. — <em>M. </em><em>Marolt,</em> Iz monografije о Bergantu, ibid., 1944. — <em>A</em><em>. </em><em>Cevc</em><em>,</em> Anton Lerchinger, ibid., 1952. — <em>Ista,</em> Slikar Leopold Layer, ibid., 1952. — <em>F</em><em>. </em><em>Stel</em><em>è</em><em>,</em> Slikar Fortunat Bergant in njegov stil, Razprave I razreda SAZU, Ι957. — <em>Isti,</em> J. M. Kremser-Schmidt v Sloveniji (katalog izložbe), Ljubljana 1957. — <em>Š. Cobelj,</em> Slikarja Franc Mihael in Janez Andrej Straussa (uvod u katalog izložbe u Slovenjgradecu), Maribor 1963.<br /> Devetnaesto i dvadeseto stoljeće: <em>Iz. Cankar,</em> Slovenska moderna umetnost, I, Slikarstvo, Ljubljana 1922. — <em>K. Dobida,</em> Božidar Jakac, Ljubljana 1932. — <em>A. Podbevšek,</em> Ivan Grohar, Ljubljana 1937. — <em>F. Mesesnel,</em> Janez in Jurij Šubic, Ljubljana 1939. — <em>Isti,</em> Josip Petkovšek, Ljubljana 1940. — <em>A. Podbevšek</em>, Jakopič, Ljubljana 1941. — <em>F. </em><em>Stel</em><em>è</em><em>,</em> Slovenski impresionisti (katalog izložbe), Ljubljana 1949. — <em>K. Dobida,</em> Božidar Jakac, grafika, Ljubljana 1950. — <em>Iz. Cankar,</em> Gojmir Anton Kos, Ljubljana 1951. — <em>S</em>. <em>Trdina,</em> Ivana Kobilca, ZUZ, 1952. — <em>Lj. Menaše,</em> Umetniški razvoj Ivane Kobilce, ibid., 1952. — <em>R. Marini, </em>Giuseppe Tominz, Venezia 1952. — <em>Z</em><em>. Kržišnik,</em> Fran Tratnik, Ljubljana 1952. — <em>Isti,</em> Riko Debenjak, grafika, Ljubljana 1955. — <em>K</em><em>. </em><em>Dobida</em><em>,</em> Hinko Smrekar, Ljubljana 1957. — <em>L</em><em>.</em> <em>Menaše,</em> Gabrijel Stupica, Ljubljana 1959 — <em>F</em><em>. </em><em>Stel</em><em>è, </em>Ivan Grohar, Ljubljana 1960. — <em>Z</em><em>. Kržišnik, </em><em>Lj</em><em>. Menaše</em> i <em>F</em><em>. Kalan,</em> Nikolaj Pirnat, Ljubljana 1960. — <em>M</em><em>.</em> <em>Stelè-Možina</em>, Ivan Grohar, Ljubljana 1962. — <em>Z. Kržišnik</em>, Gojmir Anton Kos, Ljubljana 1962. — Anton Ažbè in njegova šola (katalog izložbe), Ljubljana 1962.<br /> PRIMIJENJENA UMJETNOST. <em>K</em><em>. </em><em>Deschmann</em><em>,</em> Führer durch das Krainische Landesmuseum Rudolfinum in Laibach, Ljubljana 1888. — <em>J</em><em>. Lavtižar</em>, Zgodovina župnij in zvonov v dekaniji Radolica, Ljubljana 1897. — <em>Isti,</em> Cerkve in zvonovi v dekaniji Kranj, Zgodnja danica, 1901.— <em>A. Gnirs, </em>Alte und neue Kirchenglocken, I—II, Wien 1917, Karlsbad i Leipzig 1924. — <em>J. Joos,</em> Das steierische Goldschmiedehandwerk bis ins XIX. Jahrhundert, Kunst und Kunsthandwerk, 1918. — <em>E. Baumgartner,</em> Naši srednjeveški novci, ČZN, 1930. — <em>Isti,</em> Ljubljanska kovnica v XIII. stoletju, Glasnik Matice slovenske, 1934. — <em>P. Blaznik,</em> О cehih na Slovenskem, Ljubljana 1940. — <em>M. Golia, </em>Obrtniško življenje v preteklosti, Celjski zbornik, Celje 1951. — <em>V. Fabjančič, </em>Prvi ljubljanski livarji zvonov, Kronika, 1953. — <em>E. Cevc,</em> Srednjeveške pečnice z motivom leva na Slovenskem, Tkalčićev zbornik, I, Zagreb 1955. — Umetnička obrada metala naroda Jugoslavije kroz vekove (katalog izložbe), Beograd 1956—57. — <em>A. Gspan</em> i <em>J. Badalić,</em> Inkunabule v Sloveniji, SAZU, 1957. — <em>E. Cevc, </em>Svečnik z Zgornjega stolpa, Loški razgledi, 1957. — <em>F. Baš,</em> Umetnička obrada gvožđa u Sloveniji, Zbornik Muzeja primenjene umetnosti, Beograd 1958. — <em>M</em><em>. </em><em>Kos,</em> О imenih in osebah nekaterih umetnikov na Slovenskem v srednjem veku, ZUZ, 1959. — Kućni sat (katalog izložbe; opis slov. odjela napisala V. Bučić), Beograd 1964. — <em>V. Bučić,</em> Razvoj slovenskega urarstva. Kronika, 1964.<br /> <em>VIDI PRILOG<br /> </em>",4,slovenija.pdf,
SRBIJA,262,"<strong>SRBIJA, </strong>socijalistička republika u sastavu SFR Jugoslavije.<br /> SADRŽAJ: PRAISTORIJSKO DOBA str. 262; RIMSKA ANTIKA str. 265 ; RANI SREDNJI VEK (V—XII VEK) str. 267; SLIKARSTVO OD XII DO SREDINE XV VEKA str. 269; SLIKARSTVO OD SREDINE XV DO XVIII VEKA str. 275; SLIKARSTVO XVIII—XIX VEKA str. 278; GRAFIKA XVIII—XIX VEKA str. 280; UMETNOST XX VEKA str. 281; ARHITEKTURA str. 287; PRIMENJENA UMETNOST str. 292; ARHEOLOŠKA ISTRAŽIVANJA str. 295; PISCI I DELA str. 296; LIT. str. 297<strong><br /> </strong>Na teritoriji današnje Srbije tragovi kulture dopiru do duboko u prošlost. Prva i najranija paleolitska epoha još uvek je nedovoljno poznata i neproučena, tako da su nalazi u Gradcu kod Kragujevca i u Risovači kod Aranđelovca više podaci о nastanjenosti ove teritorije u doba lovačko-skupljačke privrede, nego predmeti umetnosti. Prelaz sa lovačkog privređivanja na primitivnu zemljoradnju doprineo je bržem razvoju ovih teritorija; niču brojna naselja i formiraju se veći kulturno-istor. regioni kao što su: sliv Morave, planinsko područje Zapadne Srbije i Panonska oblast. U periodu neolita, bronze i halštata jasno se formiraju određene kulture, teritorija se etnički diferencira a sa juga, iz razvijenijih krajeva, prodiru grč. uticaji. U rim. doba današnja teritorija Srbije je živa i razvijena: u njoj su mnoga granična utvrđenja, snažne komunikacije i veliki gradovi (Sirmium, Singidunum, Gamzigrad, Viminacium, Naissus, Ulpiana).<br /> Velikom Seobom naroda, raspadom Rimskog Carstva i dolaskom Slovena u VI <em>v.</em> život se na ovoj teritoriji bitno menja: komunikacije se uništavaju, veliki gradovi su zapušteni i porušeni, menja se i etnička struktura stanovništva. Snažni i vitalni slovenski elemenat pobeđuje ali sa njim dolazi i uticaj Vizantije, u čijem se okviru formiraju i prvi srp. državni centri, u Duklji i u Raškoj. Već u doba Stevana Nemanje, u drugoj pol. XII <em>v</em>., srp. država je stabilizovana kao feudalna vojnička i politička organizacija. Ona ima svoj jezik i pismenost, svoju veru, trgovinu i jaku vojsku. Sa Nemanjinim naslednicima, puna dva i po veka, granice srpske srednjov. države stalno se pomeraju: na zapad prema Bosni, na jugozapad prema Jadranskom moru, na jug prema Vizantiji i Solunu, i na sever prema Beogradu i Smederevu. Ratoborni i ambiciozni kraljevi i feudalci predstavljali su sa crkvom i velike ktitore. Podižu se gradovi i vojna utvrđenja, zidaju crkve i zadužbine, slikaju freske i ikone, prepisuju knjige i iluminiraju rukopisi. Sa provalom Turaka krajem XIV veka srp. država se komada i teritorijalno pomera i sužava. Sa Lazarevićima i Brankovićima Srbija doživljava preporod, naročito u književnosti i umetnosti, koji traje do pada Smedereva 1459 kada su Turci definitivno pokorili ove krajeve.<br /> Sa turskom okupacijom nestaje politička i državna samostalnost, ali je sačuvana pravoslavna crkvena organizacija oko koje se koncentrišu sve aktivnosti na održavanju pismenosti i umetnosti. Obnovom Pećke patrijaršije 1557 dolazi do kratkotrajnog poleta u slikarstvu fresaka, ikona i minijatura. U nemirno tursko doba velike su migracije na ovoj teritoriji. Bune i oslobodilački pokreti dovode do pomeranja stanovništva i velikih zbegova: jedni odlaze prema zapadu, kao vojni graničari Austrije, druge odvodi 1690 Arsenije Čarnojević preko Save i Dunava gde su već postojale brojne pravoslavne crkve (Šišatovac, Hopovo, Krušedol). U ovim sev. krajevima, od Velike seobe pa do Prvog svetskog rata, vodiće Srbi upornu borbu za versku i nacionalnu samostalnost.<br /> Prvi srp. ustanak (1804) predstavlja početak borbe za oslobođenje srp. zemalja od turske vlasti. U XIX <em>v</em>., u Srbiji se formiraju pravne i političke institucije; osniva se u Beogradu Licej, Društvo srpske slovesnosti, Narodna biblioteka, Narodni muzej, Velika škola, Narodno pozorište. Zamašan je rad na reformi jezika i pisma i na stvaranju nove književnosti. Pored građanskih političkih partija jake su nezavisne i napredne socijalne tendencije koje predvodi Svetozar Marković. Krajem XIX <em>v.</em> pa sve do Prvog svetskog rata nagli uspon doživljava nauka, naročito istorija, matematika, istorija književnosti, etnologija, filozofija. Prvi svetski rat teško pogađa Srbiju jer odnosi dobar deo njenog stanovništva. Posle rata, u novoj državnoj zajednici, u Srbiji postoji jak radnički pokret koji nastavlja progresivne tradicije Dimitrija Tucovića i vodi upornu borbu protivu antinarodnih režima. Pobeda u toj borbi izvojevana je u Narodno- oslobodilačkom ratu, koji dovodi do stvaranja nove Jugoslavije.<tab>L. Trć.</tab><br /> PRAISTORIJSKO DOBA<strong><br /> </strong>Uz određene specifičnosti zavisne od stepena kulturnog i društveno-ekonomskog razvoja pojedinih perioda, karakter praistor. kulture u Srbiji bio je uslovljen i geomorfološkom situacijom pojedinih područja. Ona je uticala kako na određene specifičnosti kulture tako i na mogućnost jačih veza sa susednim oblastima. U Srbiji se strogo izdvajaju tri područja: sliv Morave, kao glav. prirodne saobraćajnice koji je stajao u najužoj vezi sa egejskim i anadolskim svetom, odakle je — pogotovu u starijim etapama — primao znatne kulturne uticaje i impulse; područje zap. Srbije, uže vezano za planinske oblasti zap. Balkana, koje predstavlja zatvorenije kulturno jezgro u kome se tokom praistor. epohe formira ilir. etnički element; panonsko područje sa današnjom Vojvodinom i srp. Podunavljem, široko otvoreno prema Srednjoj Evropi i karpatskoj oblasti, gde se formira specifična kultura obojena i jakim impulsima anadolskog područja.<br /> <em>PALEOLIT</em> (od oko ← 12.000) zasada je još uvek nedovoljno poznat. Iskopavanja na Jerininom brdu u Gradcu kod Kragujevca i u pećini Risovači kod Aranđelovca pružila su materijal iz već razvijenijih faza paleolita sa odgovarajućom pleistocenskom faunom. U Risovači je karakteristična izrada oruđa od kosti. Nalazi iz okoline Vršca, koji su pripisani paleolitskoj epohi, nisu dovoljno sigurni.<br /> О <em>MEZOLITU</em> zna se isto tako malo. Nalaza mikrolita ima iz Nose kod Subotice. Ovde je otkriveno naselje na otvorenom polju kraj obale Ludoškog jezera, ali njegova pripadnost mezolitu nije potpuno sigurna.<br /> <em>NEOLIT</em> je bez sumnje najbolje ispitan period praistorije Srbije. U tom periodu moguće je razlikovati nekoliko kulturnih grupa koje se međusobno razdvajaju vremenski, a delom i teritorijalno. Najstariju neolitsku grupu u Srbiji predstavlja <em>starčevačka</em> (po nalazištu Starčevo u Banatu), čiji se kraj datira uglavnom u ← III mileniju. Naselja ove grupe podignuta su ponajviše na rečnim terasama i blagim padinama pored potoka i rečnih tokova. Nosioci ove kulture živeli su u zemunicama (u Starčevu, Pavlovcu kod Vranja itd.), ali su postojale i četvrtaste zgrade za stanovanje sa brižljivo izrađenim podom od jezerskog mulja (Nosa kod Subotice). Svojim oblikom one su gotovo identične sa zgradama najstarijeg neolita u Bugarskoj (Karanovo). Najkarakterističniju pojavu predstavlja keramika, koja se ovde prvi put javlja (za čuvanje zrnaste hrane u Nosi su upotrebljavani ambari od nepečene zemlje); oblici su još uvek primitivni, loptasti ili poluloptasti, sa niskom nogom. Postoji keramika grube izrade ornamentisana primitivno utiskivanjem prsta, štipanjem, zarezima noktom i prevlačenjem prstima, ali i vrlo fina keramika sa brižljivo glačanom površinom i slikanim ornamentima, izvedenim belom, crnom ili crvenom bojom (motivi geometrijski, pravolinejni ili krivolinejni i spiralni). Po karakteru motiva moguće je razlikovati nekoliko etapa starčevačke grupe. Takođe prema lokalnim specifičnostima može se u starčevačkoj grupi razdvojiti više lokalnih varijanata, prvenstveno u Podunavlju, na Kosovu i u juž. Pomoravlju. U starčevačkoj grupi zastupljena je, mada srazmerno retka, i idolska plastika. Figure koje po pravilu predstavljaju vrhovno žensko božanstvo-majku zemlju, čiji je kult tipičan za neolitske zemljoradnike, veoma su stilizovane, mahom sa predimenzioniranim vratom, primitivno urezanim predstavama očiju i kose i jako naglašenim zadnjim delom tela (steatopigija). Po celokupnom karakteru, a osobito po slikanoj keramici, starčevačka grupa usko se vezuje za odgovarajuće pojave u Bugarskoj, Grčkoj, Anadolu i za ceo kompleks praistor. slikane keramike Bliskog istoka. Njen nastanak svakako se ima protumačiti kontaktima sa stanovništvom Prednje Azije i postepenim prenošenjem zemljoradnje i drugih kulturnih tekovina u Podunavlje. — <em>Vinčanska grupa</em> (glav. nalazište Vinča kod Beograda) pripada nešto mlađoj epohi. Njen završetak pada u vreme oko ←2000. Iako takođe kultura primitivnih zemljoradnika, ona se bitno razlikuje od starčevačke. Pretežu četvrtaste kuće sa više odaja i sa pećima (Vinča, Banjica, Žarkovo kod Beograda), koje nekada mogu biti velikih dimenzija. Glavnu karakteristiku predstavlja keramika koja se stilski potpuno razlikuje od starčevačke. Po pravilu je tamne boje (crna ili siva), sa oblicima oštre profilacije i velikim brojem varijanata u formama (zdele bikoničnog oblika, pehari na nozi, veći bikonični ili kruškasti sudovi, amfore itd.). U ornamentici gubi se slikana dekoracija. Sudovi su ukrašeni finim kanelurama, glačanim trakama ili urezanim motivima u obliku meandara, običnih uglatih traka ili spirala. Na kraju ove evolucije ponovo se javlja slikanje, bojom (nanesenom posle pečenja) koja se otire. Veoma bogato je zastupljena plastika, naročito glinena, iako nisu nepoznate ni kamene figure. I ovde su najčešće statuete ženskog božanstva, u stojećem ili sedećem stavu, jako stilizovane no sa brižljivije i potpunije naznačenim detaljima lica i tela. Postoje i muške figure i vaze rađene u obliku ljudskih ili životinjskih figura, koje su svakako služile u kultu. Neke od ovih figura izuzetno su velikih dimenzija (Predionica kod Prištine, Valač na Kosovu). Na osnovu karakteristika keramike i plastike, moguće je i ovde razlikovati više faza, kao i lokalnih varijanata, osobito u Podunavlju i Vojvodini, Južnom Pomoravlju i na Kosovu (Fabrika fosfata kod Kosovske Mitrovice). Poreklo ove grupe ima se takođe tražiti na jugoistoku. Svojim odlikama ona ulazi u široki balkansko-anadolski kompleks mlađe neolitske kulture. — Od manjeg značaja su grupe koje su u našoj zemlji zastupljene samo u perifernim područjima. Takva je <em>potiska grupa</em> u Banatu, vezana uglavnom za mađ. Potis je, okarakterisana specifičnom urezanom ornamentikom, i <em>lenđelska grupa</em> u zap. Sremu, vezana pretežno za mađ. Podunavlje, srodna vinčanskoj grupi. U Metohiji su u najnovije vreme nađeni i tragovi grupe koja u oblicima i ornamentici keramike ukazuje na jače uticaje sa jadranske obale; ovi su dolazili verovatno dolinom Drima. — Krajem neolitskog doba dolazi do znatnih promena u karakteru materijalne kulture, obeleženih novim pojavama, prvenstveno u grnčariji. One su svakako u zavisnosti od pomeranja plemena iz stepskih oblasti juž. Rusije i njihovog mešanja sa domorodačkim stanovništvom. Takve su grupe <em>badenska</em> i <em>vučedolska</em> u Vojvodini i donekle u zap. Srbiji; ova poslednja ima izvanredno lepu grnčariju ukrašenu u tehnici duboreza, sa motivima ispunjenim belom inkrustacijom. Plastika je u ovo doba znatno ređa, a počinju se pojavljivati u većoj meri i prva metalna oruđa od bakra; neka od njih svojim oblicima takođe se vezuju za rus. stepe. Najtipičnije su bakrene sekire sa krstasto postavljenim oštricama; one su rađene kovanjem, ali je i livenje u kalupima već bilo poznato. Centar nastanka ovih oblika može se svakako tražiti u našim krajevima (Bor) i u karpatskoj oblasti. — U dolinu Nišave i Juž. Morave prodire iz zap. Bugarske ili iz Rumunije novo stanovništvo; u to doba razvija se <em>bubanjsko-humska grupa</em> (glav. nalazišta Bubanj i Velika humska čuka kod Niša). Ona donosi potpuno nove oblike i stil, okarakterisan osobito keramikom bogato ukrašenom grafitom. Promene koje nastaju u ovo vreme (oko 2000) svakako su od dubljeg istor. značenja. Novi etnički elementi iz rus. stepa vezuju se za Indoevropljane i predstavljaju osnov na kome se kasnije formira najstarije istor. poznato prastanovništvo naše zemlje, Iliri i Tračani.<br /> BRONZANO DOBA (oko ← 1800 do ← 1200, sa prelaznim periodom ka gvozdenom dobu do ← 800). Obrada metala nesumnjivo je delom vršena i na našoj teritoriji. Noto ukazuju izvesni oblici metalnog nakita, vezani gotovo isključivo za Pomoravlje (tzv. šakaste grivne, oko ← 1200). Oseća se, međutim, i jak uticaj radionica metala susednih a često i udaljenijih oblasti. Tako se u oblicima a naročito ornamentici izvesnih vrsta nakita (zlatan nakit iz Velike Vrbice na Dunavu) vide uticaj i mikenske kulture, dok u zap. Srbiji oblici metalnog oruđa i nakita ukazuju na uticaje iz Srednje Evrope. Čestu vrstu nalaza metalnih predmeta predstavljaju ostave. U nekim slučajevima nalazi brojnih oštećenih metalnih predmeta skupljenih radi prerade ukazuju na postojanje livnica (Brestovik kod Beograda na prelazu u gvozdeno doba). — U Pomoravlju razvija se u to doba niz kulturnih grupa koje pokazuju dugu neprekinutu evoluciju (<em>paraćinska grupa</em>, <em>slatinska grupa </em>nazvana po nalazištu Slatina kod Leskovca, nalazi iz Brzog Broda kod Niša). Sa ovim grupama srodne su uglavnom i pojave na Kosovu. Ovde pada u oči opadanje ornamentike na posudu i nestanak plastike. U Vojvodini kao i u srp. Podunavlju razvija se veći broj lokalnih grupa. Takva je <em>vatinska grupa</em> u Banatu, koja se genetski vezuje za nešto stariju <em>perjamosku grupu</em> sev. Banata i Pomorišja. Osnovnu odliku vatinske grupe čini izvanredno fina grnčarija sa dve drške, nekada ukrašena urezanim ornamentima (girlandi, vreže itd.); u njenim se oštrim i vanredno modelovanim formama često zapaža uticaj rada u metalu. Naročito karakteristična je <em>dubovačko-žutobrdska grupa</em> (glav. nalazišta Dubovac kod Kovina i Žuto Brdo kod Golupca) oko ←1500 do ← 1200. Njena naselja su malo poznata, dok je detaljno proučavano groblje u Korbovu na Dunavu. Najtipičniju odliku ove grupe čini njena izvanredno bogato ukrašena keramika i plastika. Motivi na posuđu izvedeni su urezivanjem i ispunjeni belom inkrustacijom. Oni su geometrijski (krugovi, krugovi s tangentama, trake, rombovi, meandri koji već imaju oblik pravog grč. meandra), a imaju izrazito tekstilni karakter. Statuete predstavljaju stojeću figuru u bogato ukrašenoj nošnji i sa urezanim prikazima metalnog nakita. Po pravilu figure nose dugu zvonastu suknju vrlo blisku odeći u kritsko-mikenskoj kulturi. Veoma značajan objekt predstavljaju dupljajska kolica (v. <em>Dupljaja). </em>Dubovačko-žutobrdska grupa usko se vezuje za istovremene pojave sa inkrustiranom keramikom u drugim delovima Panonije. Na razvitak njene keramike i plastike mogla je imati uticaj a i vučedolska grupa iz zapadnijeg panonskog područja. U zap. Srbiji može se takođe pratiti neprekidni kontinuitet razvitka, koji počinje od <em>grupe Belotić-Bela Crkva</em> (kod Krupnja), a nastavlja se kroz celo bronzano do prelaska na gvozdeno doba. Karakter grnčarije blizak je onom u Vojvodini <em>(vatinska grupa</em>), ali drugi način sahranjivanja (pod humkama, delom sa skeletnim grobovima) govori poseban kulturni i etnički razvoj, te se može pretpostaviti da je reč о etničkim elementima iz kojih se kasnije formiraju Iliri. U metalnoj industriji jak je srednjoevr. uticaj, ali se pojavljuju i specifične balkanske forme, npr. tzv. peskijera fibula (grob u Konjuši kod Krupnja, oko ← 1200). Na delu pojasa iz istog nalaza tipična je i ornamentika izvedena iskucavanjem, krupnijim i sitnijim (»Perl-Buckel Manier«), koje je tipično za kasniju ilir. ornamentiku i stil gvozdenog doba. Etnički elementi — nosioci ove kulture bronzanog doba imali su bez sumnje vidnog udela u rušenju stare mikenske kulture i u velikim pomeranjima naroda na Sredozemlju, Prednjoj Aziji i do Egipta, oko ← 1200 (Egejska seoba). U ruševinama starih kritsko-mikenskih palata i u grobovima oko i neposredno posle ← 1200 u Grčkoj i Egeji nađeni su metalni predmeti (koplja, mačevi, fibule, grivne itd.) koji se nesumnjivo vezuju za metalurgiju zap. Balkana i njen specifični stil u oblicima i ukrašavanju iskucavanjem. Keramika i plastika, vrlo srodna sa dubovačko-žutobrdskom, nađena je čak i u nekim grobovima na Kerameikosu u Atini, gde su ti nalazi bez sumnje mlađi od doba cvetanja dubovačko-žutobrdske grupe. U toku ovih kretanja svakako dolazi i do formiranja definitivnih ilir. i tračkih etničkih grupacija. Dodir stanovništva naših krajeva sa Bliskim istokom dovodi i do upoznavanja gvožđa i njegovog prenošenja na Balkan.<br /> GVOZDENO DOBA u svom razvijenom obliku počinje oko ←800 <em>(halštatski period) </em>i predstavlja već epohu pune stabilizacije kulture na Balkanu. U prvoj etapi ovog razvitka, oko ←800 do ← 500, nastavlja se uglavnom stariji kulturni razvoj osobito u zap. Srbiji, no izrada metalnih predmeta, posebno bronzanog nakita (fibule, grivne, ogrlice, igle) postaje sve intenzivnija. Gvožđe je upotrebljavano srazmerno malo, pretežno za izradu oružja. I dalje se sahranjuje pod tumulima, a jače se razvijaju utvrđena naselja, zaštićena suvim zidovima, koja su služila za stanovanje, odbranu i kao zbežišta (gradine). Ova naselja, tipična za Ilire, u Srbiji još su vrlo malo ispitivana (Hisar kod Suve Reke u Metohiji, gradine u okolini Titovog Užica). Posebnu grupaciju u Vojvodini i severnijim delovima Srbije predstavlja tzv. <em>trako-kimerska grupa</em>, okarakterisana bronzanim delovima konjske opreme. Ona se verovatno ima vezati za izvesne konjaničke narode koji u to vreme sporadično prodiru u naše krajeve. — Upoznavanje gvožđa, intenzivniji razvoj metalurgije i jača specijalizacija u radu dovode do intenzivnijeg društvenog raslojavanja i oštrijeg izdvajanja manjih plemenskih grupacija. Na ovo ukazuju i gradine koje su svakako, bar delom, centri pojedinih župa. Otuda dolazi i do jačanja plemenske aristokracije koje se manifestuje osobito u gomilanju bogatstva, luksuznih predmeta, često importovanih iz Grčke (mahom poznati iz grobova). U vreme oko ← 800 do ← 500 često se u ostavama ispod grč. hramova (Dodona, Olimpija, Fera u Tesaliji, Tasos i dr.) nalaze kao zavetni darovi predmeti čije je poreklo u zanatstvu ilir. oblasti. Ovo ukazuje na dublje veze grč. i ilir. sveta, koje krajem ← VI <em>v. </em>sa razvitkom plemenske aristokracije još više jačaju. Grč. uticaji mogli su uglavnom u naše krajeve prodreti preko jadranske obale (preko Epidamnosa-Dirahijona, grč. kolonija i, ranije, emporija) a delom preko Makedonije. Uvoženo je uglavnom oružje i luksuzni nakit. Ređe se, sev. od Makedonije, javljaju i dela grč. umetnosti, kakvih imamo više sa Kosova (figura trkačice iz Prizrena, bronzana drška ogledala u vidu ljudske figure, oba iz arhajskog perioda). Usamljen nalaz iz arhajskog grč. doba predstavlja figura kovača iz Vraništa kod Pirota, koja se vezuje za peloponesku umetnost. Od oružja naročito su tipični šlemovi tzv. ilirsko-grč. tipa, koji predstavljaju posebnu varijantu grč. korintskih šlemova; u ovoj formi javljaju se prvenstveno na ilir. teritoriji, te su poznati i iz Srbije. Najbogatiji nalazi luksuznih grč. predmeta otkriveni su u kneževskim grobovima u Petrovoj crkvi kod Novog Pazara (verovatno u oblasti ilir. Autarijata) i u grobovima pod humkama u Atenici kod Čačka. Ovde se javlja veoma bogat grč. nakit i importovana grč. keramika iz vremena oko kraja ← VI <em>v.</em> Tipične su perle od ćilibara izvedene kao figuralne predstave u grč. arhajskom stilu. Predmeti iz Atenice, gde su u grobu pod humkom otkriveni i ostaci kola, donekle odstupaju od ovog stila. Tu je karakterističan nakit u obliku zlatnih pčela i bronzane strelice tzv. skitskog tipa, koje su verovatno služile i kao neka vrsta novca; u keramici su karakteristične pojave koje se više vezuju za jonsku grč. kulturu. Ove pojave upućuju na to da su uticaji do Atenice mogli doći sa druge strane, iz jonskih grč. kolonija na crnomorskoj obali. I van ovakvih bogatih grobova karakteristične su i druge vrste grč. nakita, osobito srebrne fibule sa zvezdastim ispupčenjima na luku i ukrasom palmete ili stilizovanom predstavom životinjske glave. Njihovo je poreklo grčko-maloazijsko, a poznate su u nizu varijanata (← VII <em>v. </em>— oko ← IV <em>v.). </em>Ima ih u svim oblastima Balkana, a takođe i u Srbiji i Vojvodini (ostava iz Čuruga u Bačkoj). S druge strane, i na izvesnim lokalnim proizvodima ilir. radionica ogleda se grč. uticaj. Tako se na karakterističnim srebrnim i zlatnim pojasevima od lima bogato ukrašenog iskucavanjem (Novi Pazar, Mramorac kod Smederevske Palanke, Kolari, Batinac kod Ćuprije), iz ← VI do ← V <em>v., </em>ponekad nalazi ugraviran tipični ornament grč. palmete. Ovim se potvrđuju uže ekonomske i kulturne veze sa grč. svetom. — Poslednja etapa praistorije u Srbiji okarakterisana je najezdom Kelta <em>(latenski period). </em>Njihov prvi dodir sa donjim Podunavljem bio je ←335, kada je jedna keltska delegacija pozdravila Aleksandra Velikog na Dunavu, prilikom njegovog pohoda na tračke Tribale. God. ←280/279 Kelti su izvršili prodor do Delfa, posle čega se jedna grupa, Skordisci, vratila u današnju Srbiju i naselila u području donje Morave, Dunava i Save. Uskoro su se izmešali sa starosedilačkim stanovništvom. Kelti su sa sobom doneli nove forme oružja, naročito karakteristične duge mačeve, a u keramici upotrebu grnčarskog kola, iako je ovo u donjem Podunavlju i delom u unutrašnjosti Balkana bilo poznato već ranije pod uticaj em grč. zanatstva. Mešanje sa starosedilačkim stanovništvom dobro ilustruju nalazi iz keltske nekropole na Karaburmi (Beograd). Pored tipičnih oblika keltskog nakita, osobito fibula, ovde se pojavljuje grnčarija (sigurno lokalni proizvod) u kojoj se nalaze i elementi grč. uticaja, kao i izvesne vrste nakita (pojasevi, privesci), koji u obliku i tehnici nose još uvek izrazito ilir. obeležje. Figuralna i dekorativna umetnost Kelta slabo je zastupljena u Srbiji. Značajna je bronzana figurica jahača nađena u Kladovu, sa predstavom karičastog oklopa na trupu, tipično delo keltske umetnosti.— U kasnoj praistor. epohi, pogotovu u ← I <em>v.,</em> u našim krajevima oseća se i jak uticaj Dačana koji su u današnjoj Rumuniji, sa centrom u planinama Oltenije, imali svoju državu. Pojedini primerci tipičnog srebrnog nakita, ogrlica od žice, i obične grube grnčarije nađene na više nalazišta u Podunavlju, ali i dublje u unutrašnjosti (Veliko Trnjane kod Leskovca)., takođe ukazuju na ove uticaje. Oni se mogu tumačiti bilo kulturnim uticajem snažne dačke države ili u vezi sa dačkim pohodima (kralj Burebista, savremenik Julija Cezara) u unutrašnjost Balkana u ← I <em>v. </em>Takođe je nesumnjivo da se Banat nalazi u sastavu dačke države. Značajno naselje na Židovaru (Jasenovo kod Vršca) predstavlja možda jedno istureno dačko utvrđenje u ovim krajevima.<br /> RIMSKA ANTIKA<br /> Rim. osvajanje teritorije današnje Srbije otpočinje posle pobede Rimljana nad maked. kraljem Persejem i propasti maked. države (← 168) sa čim je uporedo išla i konačna pobeda Rimljana nad ilir. državom kralja Gencija. Odmah posle toga zaoštravaju se i odnosi Rimljana sa sev. susedima Makedonije, Dardancima, koji naseljavaju najveći deo današnje Srbije, dok se na zapadu vode borbe za smirivanje ilir. plemena i osvajanje njihovih teritorija. Tako je i osvajanje današnje Srbije (sa Vojvodinom) išlo svakako iz dva pravca: sa juga iz Makedonije i sa zapada, Savom. Ovo osvajanje završeno je oko samog početka naše ere. Teritorija današnje Srbije administrativno je potpadala pod nekoliko rim. provincija. Najveći deo nalazio se u Meziji, odnosno posle podele ove provincije u dva dela pod Domicijanom (81—96) u Meziji Superior. Zap. granica provincije išla je zap. od Beograda <em>(Singidunum</em>), preko Kosova i Metohije do juž. od Skoplja a istočna granica pravcem, jugozapad-severoistok, prolazeći ist. od Niša i izbijajući na reku Cibricu <em>(Giabrus)</em> u Bugarskoj. Područje oko Pirota pripadalo je provinciji Trakiji. Zap. Srbija ulazila je u sastav provincije Dalmacije, koja je sa Panonijom ranije činila jedno područje, Ilirik; granica Panonije i Dalmacije tekla je južno od Save kroz Posavinu. Nejasno je kojoj je od ovih provincija pripadalo područje Kosmaja. Današnji Srem ulazio je u sastav Panonije, odnosno (posle podele ove provincije pod Тrajanom) Panonije Inferior. Moguće je, međutim, da je na početku rim. dominacije Srem bio u sastavu Mezije, kojoj se uglavnom smatra da je pripadao i Banat. Bačka nije nikada ulazila u sastav Rim. Imperije. Kada je Rim u III <em>v.</em> za vlade cara Aurelijana izgubio provinciju Dakiju, izvršene su i izvesne administrativne promene u Srbiji te je u srp. Podunavlju izdvojena provincija <em>Dacia Ripensis.</em> Reformama cara Dioklecijana područje Mezije doživelo je novu podelu na <em>Dacia Mediterranea</em>, <em>Dardania</em> i <em>Moesia</em> <em>Superior</em> <em>Margensis</em>, dok je deo Panonije u kome se nalazi Srem pripao provinciji <em>Pannonia Secunda.</em> Rim. osvajanje Srbije kao i uopšte Balkanskog poluostrva bilo je uslovljeno strategijskim i ekonomskim razlozima. Strategijski bilo je nužno držati pod kontrolom nemirna ilir. plemena i stvoriti na granici carstva, na Dunavu, čvrst odbrambeni sistem — limes. U ratovima sa Dačanima ovo područje, osobito Mezija Superior igrala je značajnu ulogu. U ekonomskom pogledu provincije obuhvaćene Srbijom igrale su takođe vidnu ulogu. Vinogradarstvo je bilo razvijeno; zna se da je Domicijan zabranio gajenje vinove loze, a car Prob obnovio vinograde u Fruškoj gori. Posebno značajnu ulogu igralo je rudarstvo. Veliki rudarski centri postojali su na Kosmaju sa rudnicima cinka i olova, u ibarskom basenu, a u ist. Srbiji oko Kučajne, u oblasti Peka. Ovi rudnici imali su i pravo kovanja novca za upotrebu samih rudnika. Tako je za rudarski bazen ist. Srbije u Hadrijanovo doba kovan novac sa natpisom <em>Aeliana Pincensia</em>, dok je novac sa natpisom <em>Metallis Aurelianis</em>, nađen na Kosmaju, verovatno kovan za kosmajske rudnike, za koje postoji indicija da se za njih Marko Aurelije posebno interesovao. Od drugih ekonomskih grana naročiti značaj u planinskim krajevima moralo je imati stočarstvo. Tako je bio poznat dardanski sir <em>(caseus Dardanicus</em>), u oblasti Dardanaca koja je obuhvatala južnu Srbiju (područje Leskovca i Lebana), Kosovo, a širila se i prema istoku, možda i dalje od Niša. — Rimljani su zemljište osvojenih oblasti proglasili za državno dobro, <em>ager publicus.</em> Međutim, izgleda da ni ovde, kao ni u ostalim ist. provincijama Rim. Carstva robovska radna snaga nije imala osobiti značaj. Ovo pogotovu važi za provinciju Dalmaciju i planinske krajeve Mezije, gde se domorodačko stanovništvo zadržalo vrlo dugo i gde je romanizacija izvršena postepeno i sporo. Robovi veterana pominju se na natpisima u Singidunumu. Češće se pominju kao zanatlije robovi i oslobođenici. Izgleda da su vidniju ulogu igrali domaći robovi koji su radili po kućama. Osnov eksploatacije sastojao se u davanju pod zakup. Tako se prvobitno poslovalo i sa rudnicima koji, međutim, već rano postaju carska svojina pod upravom naročitih činovnika-prokuratora koji se pominju na natpisima kosmajskog i ibarskog bazena (Sočanica — <em>Municipium</em> <em>D. D.).</em> Postojali su i veliki posedi-latifundije, koje su na Kosovu kod municipija <em>Ulpiana</em> (Gračanica) i u okolini Prizrena držali članovi rim. porodice Furii. Nesumnjivo je, međutim, da je staro domorodačko ilir. stanovništvo i nadalje igralo vidnu ulogu, što se odražava i u svim manifestacijama kulture u unutrašnjosti zemlje. — Strategijski razlozi i potreba zaštite važnih ekonomskih centara iziskivali su i držanje jake stajaće vojske. Ovo se osobito manifestuje u pograničnim provincijama, Meziji Superior i Panoniji Inferior. U prvoj od njih bile su garnizonirane kao posade najprije IV skitska i V maked. legija, koje su u vreme vladavine Tiberija učestvovale u gradnji strategijskog puta kroz Đerdap, a kasnije legija VII Klaudija, prebačena ovamo iz Dalmacije, i legija IV Flavija. Izgleda da je sedište obeju legija bilo najpre u Kostolcu <em>(Viminacium),</em> no posle Domicijanove zabrane stacioniranja dveju legija u istom logoru (89) izvršeno je njihovo razdvajanje, te je IV legija kasnije imala logor u Singidunumu. Nije isključeno da je u ovom gradu jedno vreme bila stacionirana i legija II Adijutriks, kasnije prebačena u Panoniju. U Panoniji je bilo više legija, od kojih je legija I Adijutriks, izgleda, jedno vreme bila u Sirmiumu. Pored toga duž utvrđene rim. granice-limesa postojale su i brojne jedinice pomoćnih trupa, kohorte i ale, koje se naročito pominju u pojedinim utvrđenjima na limesu u Panoniji. Od ovakvih jedinica posebno je značajna cohors I Thracum syriaca koja je u ranom periodu carstva imala logor u <em>Timacum Minus </em>(Ravne kod Knjaževca), gde je i u kasnije vreme postojao značajan vojnički centar. Na području kosmajskih rudnika pominje se više kohorta, i to cohors V Lucensium, a zatim kohorte I Aurelia nova Pasinatum i II Aurelia nova Sacorum, koje je verovatno formirao Marko Aurelije radi zaštite logora u vezi sa nesigurnošću nastalom zbog aktivnosti dardanskih razbojnika <em>(latrones Dardaniae).</em> Jedinice rim. dunavske flote bile su smeštene u <em>Sirmiumu</em> (Sremska Mitrovica), <em>Burgenae</em> (Novim Banovcima) i <em>Taurunumu</em> (Zemun), a u Meziji Superior u <em>Margumu</em> (Dubravica na ušću Morave). Ovim vojnim potrebama odgovara i podizanje čitavog niza utvrđenja. Rim. granica na Dunavu imala je niz vojnih utvrđenja (Сusum-Petrovaradin, <em>Malata [Bononia]-</em>Banoštor, <em>Acuminicum</em>-Slankamen, Ritium-Surduk, <em>Burgenae</em>, <em>Taurunum</em>) na desnoj obali Dunava, dok se na levoj obali prema Banoštoru kao istureni položaj nalazio <em>Onagrinum.</em> Na mezijskom limesu također je postojao niz utvrđenja (<em>Castra</em> <em>Tricornia-</em>Ritopek, <em>Mons Aureus</em> kod Seone, <em>Margum, Ledarata</em>-Ram, <em>Pincum</em>-Veliko Gradište, <em>Сupae</em>-Golubac, <em>Taliata-</em>Donji Milanovac, <em>Transdierna</em>-Tekija, <em>Egeta-</em>Brza Palanka i dr.). Na njihovom ispitivanju rađeno je vrlo malo. Posle podataka koje о ovim nalazima daje Marsigli u delu »Danubius-Pannonico-Mysicus« (1726), limes u Srbiji obilazio je amater F. Kanitz, dok, je između dva rata na jednom delu limesa vršio istraživanje E. Swoboda. U novije vreme vrše se intenzivnija istraživanja u vezi sa radom na hidrocentrali Đerdap. Utvrđenja na limesu dele se na utvrđene logore-kastra četvrtastog oblika, kao sedišta vojnih jedinica i njihovih odeljenja, i utvrđenja-kastele na strategijskim položajima, čiji se oblik uglavnom prilagođava konfiguraciji terena. Bilo je i manjih utvrđenja, kula i osmatračnica. Dosadašnja proučavanja pokazuju da su ova utvrđenja u više mahova doživela prerade i obnove. Sigurno je da prvu fazu delatnosti predstavlja period I <em>v.</em> u vezi sa pripremama za đačke ratove Domicijana i Trajana (98—117). Izvesne adaptacije bile su sigurno vršene i u vreme Hadrijana (117—138), dok о radovima za vreme dinastije Severa arheol. istraživanja ne pružaju bliža obaveštenja, iako je poznato da je Septimije Sever 202 obilazio utvrđenja u Meziji. Prema onome što je poznato о delatnosti Konstantina Velikog na nekim utvrđenjima leve obale Dunava <em>(Drobeta-</em>Turnu Severin), može se u njegovo vreme pretpostaviti izvesna aktivnost na tome polju. Sigurno, je, međutim, da su mnoga utvrđenja na limesu obnovljena u vreme Justinijana (527—565), о čemu govori i istoričar Prokopije; međutim, ostaci na terenu ne mogu se sa sigurnošću vezati za imena utvrđenja koja on pominje. Sudeći po njihovoj tipičnoj osnovi (četvrtastoj sa izbočenim kulama) iz kasnog rim. doba su kastrumi u Gamzigradu i Ravni. U unutrašnjosti zemlje takođe je postojao veći broj utvrđenja i logora. Tako se u Stojniku, na području kosmajskog bazena, nalazio kastrum vojnih jedinica koje su štitile rudnik. U njemu je otkriven i jedan veliki magacin, a tu se nalazila i bolnica kohorte II Aurelije, kako to pominje jedan natpis. Značajan kastrum nalazio se i u glavnim gradovima provincije Viminaciumu, sedištu VII legije, Singidunumu, gde su zidovi kastruma manjim delom arheol. ispitani, i u <em>Horreum Margi</em>-Ćupriji, gde je preko Morave bio podignut most. Zanimljiv je sistem utvrđenja u dolini Puste reke, sa nizom većih i manjih kaštela (Međa, Donje Brijanje, Bojnik) i znatnim ostacima u Zlati. On je verovatno u vezi sa sistemom unutrašnje odbrane u oblasti gde se u Justinijanovo doba podiže značajan grad <em>Justiniana Prima </em>(verovatno Caričin Grad kod Lebana).<br /> Bezbednost i eksploatacija zemlje morali su biti obezbeđeni solidnom mrežom rim. puteva. Oni su poznati delom iz rim. spiskova puteva <em>(Itineraria) </em>i sa rim. karte <em>Tabula</em> <em>Peutingeriana</em>, kao i po nalazima rim. miljokaza, i malobrojnim, dosada utvrđenim ostacima trase (u okolini Aleksinca, kod Sočanice u ibarskom bazenu itd.)· U Panoniji Inferior značajna su dva puta od kojih je jedan, dolazeći iz Akvileje i Emone (Ljubljana), prolazio kroz Sirmium, <em>Bassianae</em> (Donji Petrovci) i izbijao na Taurunum i Singidunum, dok je drugi od Murse (Osijek) izbijao na Dunav i silazio takođe ka Singidunumu. U Meziji Superior glavni rim. put vodio je od Singidunuma, uglavnom dolinom Dunava, do Viminaciuma a zatim na Horreum Margi, <em>Naissus</em> (Niš) i dalje ka Trakiji i Carigradu preko <em>Mediane</em> (Brzi Brod), <em>Remesiane</em> (Bela Palanka) i <em>Turres</em> (Pirot). Od njega se u Naissusu odvajao put za Lissus (Lješ), preko <em>Hammaeum</em> (Prokuplje), <em>Ad</em> <em>Fines</em> (kod Kuršumlije), <em>Vindenis</em> (kod Podujeva), <em>Vicianum</em> (Ugljare na Kosovu) i <em>Therande</em> (verovatno kod Suve reke u Metohiji). Druga značajna transversala kroz kosovsku oblast spuštala se od doline Ibra, preko Kačanika ka Scupi. Put Naissus-Scupi odvajao se verovatno kod Hammaeuma i spuštao ka Kačaniku, prolazeći kroz oblast gornje Jablanice. Od Sirmiuma odvajao se takođe put ka Saloni (Solin), koji je prolazio kroz <em>Gensis</em> (Lješnica) i izbijao na <em>Ad Drinum</em> (kod Loznice). Ostaci rim. naselja u dolini Južne Morave upućuju na postojanje puta ovim pravcem, dok je dolinom Save prolazio put koji se svakako vezivao za put Sirmium-Salona, i na kome su se nalazila znatnija naselja i utvrđenja u Železniku kod Beograda i Ušću kod Obrenovca. Poseban značaj imao je strategijski put kroz Đerdap, građen još u vreme Tiberija, a kasnije opravljan i dograđivan, kako to pominju natpisi (Gospođin Vir). Jedan deo njegove trase, delom uklesane u stenu, a delom proširene postavljanjem horizontalnih drvenih držača, vidljiv je u Đerdapu. Na ovom putu nalazio se i Trajanov most preko Dunava koji je sagradio Trajanov arhitekta Apolodor iz Damaska između <em>Pontes</em> (Kostol) i Drobete. Ostatke toga mosta još je opisao Marsigli, a bili su doskora vidljivi pri niskom vodostaju Dunava. Na ulasku na most nalazili su se lukovi ukrašeni statuama, a sam most počivao je na stubovima sa kljunovima za razbijanje struje. Ukupna dužina mosta, uključujući tu i drvene delove, iznosila je oko 1600 m. Izgled mosta u celini poznat je sa reljefa na Trajanovom stubu u Rimu, kao i sa rim. novaca. Organizacija putovanja bila je obezbeđena postojanjem stanica za menjanje konja — <em>mutationes</em> (npr. <em>Mutatio ad Sextum Milliare</em> kod Mokrog Luga — Beograd) i za konačišta — <em>mansiones.</em> О bezbednosti i održavanju reda starali su se i <em>beneficiarii consulares</em> ili <em>speculatores,</em> koji su imali svoje stanice. Jedan od njih prikazan je na putu, na kolima, na jednom nadgrobnom reljefu iz Viminaciuma.<br /> Administrativno uređenje i uprava provincije stoji u tesnoj vezi sa odnosom Rimljana prema domaćem stanovništvu i njihovom politikom romanizacije. U provincijama koje obuhvataju današnju Srbiju, Rimljani nisu odmah u potpunosti uništili stare autohtone forme života. Tako su se očigledno, bar izvesno vreme, zadržale i forme plemenskog uređenja sa starešinom <em>(praepositus)</em> na čelu i plemenskim većem, <em>principes.</em> Podatke u ovom smislu pružaju pojedini natpisi, naročito natpis iz Slankamena (II <em>v.)</em> na kome se pominje <em>princeps et praepositus Scordiscorum.</em> Pomen jedne <em>Civitas Sirmiensium et Amantinorum </em>u Sremu takođe govori о održavanju starih autohtonih jedinica. Radi bezbednosti na granicama Rimljani su iz oblasti sev. od Dunava vršili i deportacije stanovništva u Meziju. Takve deportacije pominju se u vreme Augusta i Nerona, u poslednjem slučaju 100.000 ljudi. Oni su ovamo prebačeni sa svojim starešinama i kraljevima, što potvrđuje da ni u ovom slučaju nije došlo odmah do rasformiranja i razbijanja starih plemenskih organizacija. Arheol. ovo je potvrđeno i otkrićem nekropole ranog rim. doba kod Paraćina, sa izrazito đačkim karakterom materijalne kulture, koja ilustruje položaj ovog deportovanog stanovništva u novoj sredini, neposredno posle deportacije. Pored toga, postojala je svakako i u Meziji, kao u Panoniji i Dalmaciji, skupština provincije, kojoj je predsedavao upravnik, a koja je bila sastavljena od delegata stanovništva. Postoji nepotvrđeno mišljenje da se njen centar nalazio u Remesiani. Razvitak rim. gradova svakako je znatno doprinosio romanizaciji. U provincijama se tako stvaraju dve vrste gradova: municipija, gradovi sa određenom autonomijom, čiji status nije uvek bio isti, i kolonije, naselja rim. građana. Neki gradovi mogli su u izvesnom vremenskom razmaku dobiti najpre jedan a potom drugi status. Sirmium je bio kolonija već u vreme Flavijevaca, Singidunum postaje municipium posle 169, a kolonija posle 239, Viminacium municipium u doba Hadrijana a kolonija pod Gordijanom III. Drugi municipiji bili su Bassianae, Margum, Naissus, Ulpiana, Municipium D. D., <em>Municipium Mal.</em> (Malvesatium?-Visibaba kod Užičke Požege), <em>Municipium Cel.</em>.. (kod Ivanjice). Ovakvi gradovi imali su svoju određenu teritoriju. Oni su se mogli razviti ili doseljavanjem rim. građana (deduktivne kolonije), ili razvitkom naselja <em>(canabae)</em> zanatlija i trgovaca pored rim. logora, što je izgleda bio slučaj sa Singidunumom i Viminaciumom, ili davanjem građanskog prava domorodačkim naseljima, što je po svemu sudeći slučaj u ilir. oblastima, gde je domorodački elemenat, kako pokazuju domaća ilir. imena, koja se dugo zadržavaju, bio veoma jak, te se romanizacija konačno završava tek ediktom cara Karakale 212, kojim svi stanovnici carstva dobijaju rim. građansko pravo, čime se gubi svaka razlika između municipija i kolonija. U stanovništvu rim. Srbije postojao je prema tome veoma jak domorodački elemenat koji je u mnogim, osobito planinskim krajevima tek kasno potpuno romanizovan, manji deo rim. građana među činovništvom i oficirima, i veliki broj stranaca među vojnicima, veteranima, trgovcima, robovima i oslobođenicima. U tome okviru vidnu ulogu igrali su i došljaci sa Istoka. Ilir. domorodački elemenat bio je najjači u zap. Srbiji i u dardanskom području osobito u oblasti Kosova i Metohije. Ovakav sastav stanovništva, sistem rim. uprave i politika romanizacije nalaze svoj odraz i u celokupnoj kulturi i umetnosti rim. provincija.<br /> Rim. gradovi podizani su po pravilu prema određenom principu gradnje sa dvema glavnim ulicama koje su se sekle pod pravim uglom, i sistemom drugih sa njima paralelnih ulica. Sirmium, u kasno carsko doba jedan od glav. gradova carstva, bio je opasan jakim bedemima čiji pravac prati konfiguraciju nešto uzdignutog dela terena nad Savom. Današnja iskopavanja otkrila su postojanje kaldrmisanih ulica sa bočnim tremovima, radnji u trgovačkom delu grada, većih građevina, palata, i niza javnih građevina. Postojala su i kupatila sa hipokaustima. Zidovi pojedinih građevina bili su ukrašeni freskama, a postojali su i mozaici. Inače je grad bio i poznati zanatski centar i u njemu se nalazila radionica oružja. Značajan centar bio je i Bassianae, gde je u kasnom periodu carstva postojala velika radionica za izradu tkanina sa svojim posebnim upravnikom <em>(procurator</em> <em>gynaecaei).</em> U ant. Singidunumu, koji se prostirao grebenom između Save i Dunava, spuštajući se i ka ušću Save, ist. od logora na samom utoku reka, takođe su konstatovani ostaci jedne ulice i brojni ostaci građevina. Natpisi potvrđuju postojanje raznih kultova, javnog kupatila itd., a ostaci znatnijih građevina, delom sa hipokaustima, nađeni su na više mesta. U Viminaciumu, gde su vršena manja iskopavanja a koji je izgleda bio građen po uobičajenoj shemi, otkriveni su takođe delovi ulica. Grad je podignut neposredno pored logora, koji je veoma malo ispitivan. Pronađeni arhitektonski ostaci omogućuju izdvajanje bar tri perioda gradnje. Po istom sistemu, sa forumom i javnim građevinama, bio je sagrađen i Municipium D. D. — Izvan gradova nalazile su se nekropole koje su uglavnom pratile puteve koji su vodili u grad. One su konstatovane i delom ispitane u Sirmiumu, Singidunumu. Viminaciumu, a osobito u Naissusu (Jagodin-mala). Pored običnih grobova u vidu ukopanih raka, ili dubokih bunara koji pripadaju najranijem periodu carstva (Singidunum), nađene su i grobnice zidane od opeka u raznim oblicima, koje se uglavnom mogu pratiti od II <em>v.</em> do veoma kasnih epoha i prelaska u ranovizant. period (Naissus). Sarkofazi su u upotrebi tek od II <em>v. </em>Neki od njih monumentalnošću i lepotom dekoracije predstavljaju prava umetnička dela i vezani su svakako za ugledne rim. građane (npr. sarkofag iz Drmna — nekropole Viminaciuma, i iz Ulpijane). U nekropolama, međutim, osobito onim manjih naselja, jasno dolazi do izražaja autohtoni elemenat. Takav je slučaj sa naročitim tipom grobova sa spaljenim pokojnicima (u obliku duguljaste rake sa nagorelim ivicama i u raki rasutim pepelom i darovima) otkrivenim u Maloj Kopašnici kod Leskovca (II— III <em>v.).</em> Takvi grobovi otkriveni su i u Ulpijani i u nekoliko slučajeva u Naissusu, što ukazuje na postojanje autohtonih tradicija i u ovim gradovima. — Često nedovoljno jasno je značenje brojnih ostataka manjih naselja rasutih po celoj teritoriji Srbije. To su mogla biti sela <em>(vici),</em> ili manja naselja i stanice na putevima ili pojedinim imanjima. Sa sigurnošću se, s obzirom na karakter rim. ekonomike, mora računati sa velikim zgradama vezanim za pojedine ekonomije — <em>villae rusticae.</em> Verovatno je da građevine otkrivene u Medijani predstavljaju jednu vilu. Na to ukazuju prostorije sa brojnim velikim sudovima za ostavu (pitosima), i prostorije koje su možda služile preradi proizvoda. Ovde su nađene i prostorije sa mozaicima i ostaci hipokausta. - Sastav i karakter stanovništva rim. Srbije manifestuje se i kroz religiju. Pored poznatih opšterim. kultova, osobito kulta Jupitra, Najboljeg i Najvećeg <em>(Optimus Maximus)</em> zastupljeni su i kultovi orijentalnih božanstava, koje su, osobito od II <em>v</em>., širili u našim provincijama rim. vojnici i trgovci. Najrasprostranjeniji je bio kult Mitre, potvrđen brojnim natpisima i reljefima, na kojima je prikazan bog kako ubija bika i scene iz njegovog mita. Tip ovih reljefa, koji se jasno izdvaja od onog u zap. provincijama Rimskog Carstva i u rajnskoj oblasti, ukazuje da su se oni verovatno širili u naše krajeve ne toliko iz sev. Italije (Akvileje), već putem duž Dunava. Isto tako značajan je i kult Jupitera Dolihena, prikazanog kako stoji na biku, nekad zajedno sa boginjom-paredrom, na košuti. Njegov kult u našim krajevima uglavnom su širili vojnici. U Brzoj Palanci otkrivena je nedavno jedna vojnička kapela ovog orijentalnog božanstva. Od manjeg značaja su kultovi drugih orijentalnih božanstava kao Velike Majke <em>(Magna Mater),</em> Serapisa i Izide. Poznato je i nekoliko domaćih božanstava, kao na Kosovu Andin (Kačanik, Vučitrn), oko Titovog Užica Jupiter Partinski, zatim tračko božanstvo Zbeltijurd i u Trakiji jako poštovani Sabazije, čiji kult pominje jedan natpis iz Pirota. Najznačajnije lokalno božanstvo je trački konjanik, prikazan na mnogobrojnim reljefima. Posvete na ovim reljefima ukazuju da je izjednačavan sa raznim rim. božanstvima (Jupiter, Apolon, Eskulap itd.), što pokazuje mnogostrukost njegovih funkcija i karakteriše ga kao jedno od najvećih tračkih božanstava. Zanimljiv je reljef tračkog konjanika iz Buljesovca kod Vranja na kome bog nosi ilir. ime Tato, što pokazuje povezivanje ovoga kulta u tim krajevima sa ilir. religijom. Iz Dakije je poreklom kult podunavskih konjanika zastupljen u Srbiji izvesnim brojem reljefa, od kojih je jedan nađen čak na Kosovu. Prikazana su dva konjanika, između kojih se nalazi stojeća ženska figura. Predstave mita, kao i životinja i astralni znaci na ovim reljefima, ukazuju na povezanost ovog, u osnovi verovatno autohtonog, kulta sa orijentalnim kultovima. I u ovom kultu, kao i u Mitrinom, postojale su misterije.<br /> U umetničkom stvaranju rim. Srbije manifestuje se takođe spajanje niza raznih elemenata, autohtonih i stranih. U skulpturi rim. doba postoji izvestan broj odličnih radova, mahom sitne plastike, koji predstavljaju kopije dela velike umetnosti, pogotovu grčke. Takav je slučaj sa bronzanom statuetom iz Ulpijane, koja predstavlja stojeću figuru (Apolon?, satir?) a koja je svojim stavom očigledno inspirisana nekim originalom Praksitelove škole, iako izvesni detalji u proporcijama podsećaju na Lisipa. Verovatno je umetnik ovog dela (II <em>v.</em>) imao pred očima neki original postpraksitelovske epohe, inspirisan Praksitelovom školom. Na grč. uzore upućuje i jedna ženska glava iz Singidunuma, kao i nešto lošije rađena grupa Herakla i Telefa, takođe iz Singidunuma. Odličan rim. rad je sedeća figura Herakla iz Tamnica kod Negotina, koja se obradom i stavom sigurno vezuje za originale Lisipove škole, dok obrada glave ukazuje na rim. rad, verovatno iz vremena Komoda (kraj II <em>v.</em>) ili careva dinastije Severa. Portretna plastika zastupljena je sa nekoliko odličnih primera. Takva je portretna glava iz I <em>v. </em>nađena kod Trajanovog mosta, koja je verovatno krasila ulaz na most i poznata je pod imenom glave Trajanovog oca. Odličan primer rim. portretne skulpture predstavlja glava Konstantina Velikog iz Niša, kao i kasnoant. portretna glava carice iz Balajinca kod Prokuplja. Dobri rim. radovi su i maske paradnih rim. šlemova iz Smedereva <em>(Vinceia)</em> i Kostola. S druge strane, u rim. skulpturi Srbije nalazi se i niz elemenata vezanih za primitivnu domaću umetnost. Ovo se odražava delom u neveštoj obradi određenih ikonografskih shema pojedinih božanstava na votivnim reljefima, a osobito u nadgrobnoj skulpturi. Izgleda da u ovakvu skulpturu treba ubrojiti i figuru sa zecom, očigledno rim.-provincijski rad, nađen u oblasti Kosmaja. Najtipičnije u ovom pogledu su nadgrobne stele. Pored običnih tipova sa natpisnim poljem, postoje i stele sa ornamentisanim ivičnim površinama, zatim portretne stele na kojima se u jednom ili dva niza nalaze likovi pokojnika, a konačno i stele sa posebnim predstavama kao obedom ili konjanikom. Izvesni tipovi i motivi vezuju se isključivo za određena područja Gornje Mezije ili drugih provincija. Tako su na Kosovu i u Metohiji i u okolini Prijepolja (Kolovrat) karakteristične portretne predstave rađene u primitivnom stilu i sa vrlo tipičnom nošnjom (veo preko glave kod žena). U Metohiji i na Kosovu postoji i nadgrobna skulptura sa predstavom ogrlica sa tri medaljona, koja je specifična samo za ovaj kraj. U zap. Srbiji <em>(Municipium Malvesatium</em>, okolina Užica i Prijepolja) česte su predstave stojećeg Atisa sa frigijskom kapom i pedumom na nadgrobnim arama. Oko Prijepolja karakteristični su i nadgrobni spomenici sa krilatim genijem, dok je i predstava konjanika česta u delovima Srbije koji pripadaju provinciji Dalmaciji. Nevešta tehnika vajanja, tipično odelo, karakteristike stila kao i imena pokojnika na velikom broju spomenika ove vrste, ukazuju na ilir. autohtoni elemenat. Svakako su u pitanju dela lokalnih radionica. U Panoniji (Sirmium, Bassianae) česti su nadgrobni spomenici sa bradatom glavom (Serapis?) između dva lava, koji se posebno vezuju za panonsko područje. — Sitna plastika zastupljena je osobito gliptikom, gemama i kamejama. Delo velike rim. umetnosti predstavlja kameja iz Kusatka, na kojoj je prikazan car na konju kao pobednik nad varvarima. Kameja pripada drugoj pol. III ili IV <em>v. </em>— Sem u kultnim reljefima (Mitra, Dolihen), orijentalni uticaji slabije su zastupljeni u rim. umetnosti Srbije. Značajna su dva nadgrobna reljefa iz Singidunuma, originalan palmirski rad; izvedeni su u visokom reljefu, a figure imaju tipičnu tijaru na glavi.<br /> Zanatstvo u rim. Srbiji bilo je nesumnjivo jako razvijeno. Karakter grnčarije ukazuje oblicima posuđa, a nekad i tehnikom, na lokalne i varvarske tradicije. Retki su primeri prave luksuzne keramike, tere sigilate. Nesumnjivo su i žišci bili proizvođeni lokalno ili bar u provincijskim radionicama, na šta ukazuju i izvesni tipovi karakteristični pretežno za podunavske provincije. Međutim žigovi pojedinih žižaka (npr. <em>Fortis</em>) ukazuju i na importovane proizvode. Intenzivno je bilo razvijeno ciglarstvo, о čemu svedoče mnogobrojni žigovi na opekama. Pretežno je reč о vojnim radionicama. Najčešći su žigovi VII i IV legije, ali su poznati i žigovi pojedinih kohorti, npr. Cohors prima Pannoniorum iz Ritopeka. Sa istog mesta poznat je i žig ex Tric (orniis) koji ukazuje na lokalnu radionicu. Opeka sa ovakvim žigom nađena je i u kompleksu kosmajskih rudnika, što ukazuje na izvoz. U srp. Podunavlju čest je i žig DRP Dierna, poznat i iz Dakije i Donje Mezije, sa verovatnim značenjem Dacija Ripensis Dierna. Žigovi iz Marguma i Viminaciuma ukazuju i na postojanje privatnih ciglarskih radionica. — Posebno je bilo razvijeno zlatarstvo, ali о zlatarskim radionicama ne zna se mnogo. Karakteristični oblici zlatnih naušnica sa privescima, koje su poznate npr. iz Viminaciuma, dovođeni su u vezu sa lokalnom radionicom u susednoj Ratiariji (Arčer u Bugarskoj). Zanimljiv je srebrni nalaz iz Tekije. Pored nekoliko pločica sa predstavama božanstava koje ukazuju na složene forme sinkretizma i čije su analogije poznate i iz Rumunije (Montana), ostali nakit (grivne, prsteni) ukazuje na tipične dačke tradicije. S druge strane ovde je nađeno i metalnih sudova tipično rim. provenijencije. Otuda je poreklo ovoga nakita i nadalje nejasno. Moguće je da se radi o blagu nekog rim. vojnika koje je bilo opljačkano u raznim krajevima. Nalaz pripada kraju ← I <em>v.</em> Na lokalne tradicije ukazuje i neobični nakit iz Bele Reke kod Šapca, među kojim ima tipičnih proizvoda stare autohtone tradicije (lanci od uvijene žice i njihovi završeci) i sasvim neobičnih predmeta lokalne proizvodnje (ogrlice sa člancima u obliku glavice luka). I među drugim vrstama nakita, osobito fibulama, nalaze se tipovi vezani specijalno za provincije donjeg Podunavlja.<tab>M. Gn.</tab><br /> <br /> RANI SREDNJI VEK (V—XII VEK)<strong><br /> </strong>Istorijski razvoj na Balkanu ne prekida potpuno kontinuitet ant. života. Gradovi kao Naissus, Horreum Margi, Singidunum, Sirmium, Gamzigrad i Viminacium bez obzira na varvarske upade i dalje traju. Doline Morave i Ibra kao glavne smernice puteva ka Mediteranu bile su istovremeno pravac komunikacija i pljačkaških upada.<br /> Niz starovizant. gradova, Sirmium, Caričin grad i Gamzigrad ostavili su bezbroj tragova religiozne i urbane arhitekture. Osnovni oblik religiozne arhitekture u kasnoj antici i ranovizant. vremenu čini bazilika. Ona je tipična za čitavo područje juž. Evrope i Balkana u tom periodu. Kasniji bazilikalni oblik ima tri broda i drvenu krovnu konstrukciju (npr. Bogorodica Ljeviška u Prizrenu koja ima prvobitnu takvu osnovu). Posebni tip je zasvedena bazilika sa niskom kupolom nad ukrštenim glav. brodom i transeptom (Sv. Sofija u Ohridu koja je dobila definitivni izgled u IX—XI <em>v.).</em> Tu se zapaža postojanje izvesnog kontinuiteta stila sa ranovizant. bazilikama. Slično se može tvrditi i za građevine polikonhalnih planova, u obliku deteline ili trikonhosa, koje potiču sa svojim prototipima iz baptisterija i martirija starovizant. epohe (Caričin grad, Kuršumlija) a sreću se i kasnije. Izuzetna je okrugla crkva sv. Petra u Rasu kombinovana sa trikonhosom. U istor. izvorima ova se crkva pominje prvi put u X <em>v., </em>a svojom arhitekturom vezuje se za ranije lombardske baptisterije i srodne spomenike u Jermeniji i Mesopotamiji. Gradska crkva u Caričinom gradu sa oblikom slobodno razvijenog krsta ima svoje razvijenije replike u kasnijoj arhitekturi XI <em>v.</em> Na teritoriji centralnog Balkana u IX—XI <em>v.</em> vizant. uticaj postaje osetan tek od XI <em>v.</em> kada Vizantinci osvajaju te teritorije.<br /> Skulptura ove epohe dobijala je svoje umetničke impulse iz Carigrada posredstvom Soluna. Veliki deo dekorativne plastike iz druge polovine V <em>v</em>. daje jasnu sliku о direktnom kontaktu sa radionicama Soluna. Uticaj prestonice, međutim, dopro je u unutrašnjost Balkana tek u VI <em>v.</em> Tako, kapiteli iz Caričinog grada (oko sredine V <em>v</em>.) svojim oblicima podražavaju dekorativne principe majstora koji su radili plastiku u Sv. Sofiji carigradskoj, iako pripadaju lokalnim radionicama. Važan ansambl ant. vizant. skulpture nađen je u Konjuhu. To je skulptura značajna zbog kvaliteta i repertoara motiva, koji daju jasnu sliku о poslednjoj etapi dekorativne plastike u poznoant. vizant. vreme, nagoveštavajući istovremeno elemente tipične za kasniju srednjov. skulpturu. Po svojoj stilskoj osobenosti, kancel i oltar martirija u Konjuhu nagoveštava mlađe skulpture, po koncepciji bliže spomenicima XI <em>v.,</em> kakvi su Sv. Sofija Ohridska i Veljusa. Dekorativna plastika u kasnoant. gradovima ograničena je uglavnom na religiozne građevine, sa bogato ukrašenim kapitelima, pločama kancela, amvonima i kolonetama na oltarskim pregradama. Među gradovima treba pomenuti naročito Caričin grad, Sirmium, Naissus, Ulpianu, Singidunum, Bregovinu i Zlatu.<br /> Primenjena umetnost u kasnoj antici zastupljena je radovima u metalu u tehnici prolamanja, ili umetanja staklene paste. To je varvarizovana umetnost kasne antike (V—XI <em>v.),</em> u arheol. smislu veoma složena i vezana za istor. prilike na Balkanu u to doba (Seoba naroda). Tu spada prvenstveno umetnost Istočnih Gota, blistava u raskošnom suprotstavljanju zlata i dragocenih crvenih almandina, u tehnici bliskoj crnomorskim kasnoant. radionicama. Grobni nalazi svedoče о njihovom prolazu kroz naše krajeve krajem V <em>v.</em> na putu za Italiju. U Srbiji se vezuju za Istočne Gote nalazi u Beogradu (Karaburma, Rospi ćuprija, Zeleni Venac; Zemun — gradski park i Kapela), Sremskoj Mitrovici, Rakovcu, Zmajevu, Somboru (lokalitet Kukula), Karavukovu, Kolutu, Bačkom Monoštoru, Šurjanu kod Zrenjanina i Banatskoj Palanci. Ovde se treba osvrnuti i na nalaze iz Kladova, sa Trajanovog mosta, iz Niša, Caričinog grada, Kragujevca, Kruševca, Ravne kod Knjaževca, Kostola, Dubravice, Grocke, Ritopeka, Seone, Orašca i Ulpiane.<br /> Sem istočnogotskih, najbrojniji su nalazi gepidskih plemena naseljenih prvenstveno u Vojvodini. Priskovo svedočanstvo о broju zarobljenih veoma rečito govori da su unutar avarskog kaganata Sloveni i Gepidi zajedno ratovali. Nalazi na našoj teritoriji koji se mogu vezati za ovo germansko pleme potiču iz V <em>v.</em> do sredine VI <em>v.</em> i uglavnom su sledeći: Sremska Mitrovica, Novi Banovci, Kuzmin, nekropola u selu Jakovo, lokalitet Kormadin, Batajnica, Nadrljan, Srpski Krstur, Kikinda. Ženski i muški grobovi ove grupe sadrže uglavnom sive posude sa pečatnim ornamentom, lučne i tzv. »cikadne« fibule, grivne.<br /> Problem avaroslovenske umetnosti. je i danas u centru pažnje slov. arheologije. Nisu razlučeni u celini avaroslovenski odnosi u Panoniji, te prema tome nije ni definitivno izdvojen arheol. materijal koji se sigurno može pripisati slov. kulturi iz vremena naseljavanja na Balkan. To je doba prvog kaganata (568—670) i VIII—IX <em>v.</em> kao vremena drugog kaganata do propasti avarske države. Najveći broj grobova iz doba prvog avarskog kaganata bio je pljačkan, jer je njihov raskošni sadržaj sa zlatnim nakitom i vizant. zlatnicima bio privlačan plen. Minđuše u obliku izvrnute piramide, naušnice sa kuglastim priveskom i one zvezdolike nađene u ovim grobovima ukazuju svakako na vizant. kasnoant. poreklo. Naušnice sa jednom malom šupljom jagodom, fibule sa maskom i pseudofibule uglavnom se smatraju kao slovenske. Međutim, bogato ukrašene garniture jezičaka za pojas, dugmeta i konjske opreme u plemenitom metalu i gvožđu predstavljaju nomadski elemenat. Dekorativni motivi su prepleti, pletenice i dosta strogi oblici trolista, deteline ili shematizovane rozete. Uticaj Vizantije i pontskog zlatarstva ovde je dominantan: tu su luksuzne pontske pseudokopče, lučne fibule, granulirane naušnice u obliku okrenute piramide i kugle sa ukrasom granulacije. Gvozdeno oružje dobrog kvaliteta prati nalaze iz prvog kaganata. U grobovima se sreću rekviziti putujućih zlatara sa vagama i tegovima i vizant. zlatnicima VII <em>v.</em> Među nalazima iz ovog vremena u srp. Podunavlju vredi pomenuti Kostolac, Ram, Ritopek i Velesnicu, a u Banatu Aradac (lokalitet Mečka), Čoku, Dubovac kod Kovina, čuven po lučnoj fibuli sa čovečijom glavom, Majdan kod Novog Kneževca sa naušnicama u obliku okrenute piramide, Mokrin sa više predmeta među kojima je najznačajniji rog sa urezanim crtežima životinja, Novi Kneževac (lokalitet Budžak), Miloradovićevu ciglanu u Pančevu, čiji veći deo materijala pripada drugom avarskom kaganatu. Lokalitet Sikeš kod Apatina dao je jezičke stroge geometrijske obrade motiva, dok iz Bogojeva potiče minđuša sa tordiranom karikom i staklenim priveskom s kraja VII <em>v.</em> U Feketiću i Kuli nađene su minđuše sa okrenutom piramidom, dok je u Nadrljanu kod Kanjiže nađena grozdolika minđuša i obična sa staklenim privescima. Poznate su slov. pseudofibule iz Vrbasa. — Umetnost drugog avarskog kaganata nastala je posle 670 pod snažnim impulsom plemenâ koja su krenula sa Kame, preko Ukrajine u podunavske krajeve. Njeno cvetanje pada u kraj VII i traje tokom VIII i IX <em>v.</em> Karakteristični su grobovi na redove u kojima se nalaze jezičci za pojas, ukrasi konjske opreme i ženski nakiti. U ovoj grupi udeo slov. plemena smatra se gotovo ravnopravnim. Zoomorfna ornamentika na delovima pojasa sa motivima grifona i životinja u letu, prepletenih lozica, bogatija je u invenciji ali siromašnija u sredstvima proizvodnje i govori о vremenu kada je dodir s Vizantijom bio slabiji, a stvaralačka mašta unutar avaroslovenskog saveza daleko razvijenija. Nije nađen nijedan vizant. novac u ovim grobovima, što pokazuje veću nezavisnost od vizant. kulture. U Brestoviku (lokalitet Jalija) kod Beograda nađeni su jezičci za pojas koji pripadaju vremenu drugog kaganata. Sličan materijal je iskopan u blizini Zemuna (Invalidski kombinat, Goveđi Brod i Vodna stanica na Dunavu No. I, II, III, Kapela). Vojka kod Stare Pazove ima bogat repertoar takvih nalaza sa jezičcima za pojas. U Sremu ima nalaza iz Male Mitrovice, Zmajevca kod Sotina, Starog Slankamena, Otoka (lokalitet Gradina) gde se još uvek javljaju zvezdolike minđuše, ali u tehnici livenja karakterističnoj za drugi avarski kaganat. Bogato nalazište Novi Banovci na Dunavu ima niz zoomorfnih i vegetabilnih ukrasa na jezičcima za pojas. Iz ovog vremena u Bačkoj su sledeća nalazišta: Apatin, Bogojevo, Horgoš, Mali Iđoš, Nadrljan kod Kanjiže, Novi Sad itd., dok u Banatu vredi pomenuti nalazišta u Čoki, Ilandži, Novom Bečeju, Miloradovićevu ciglanu u Pančevu, Perlez i Vrbicu kod Novog Kneževca.<br /> Propast avarske države i stabilizacija balkanskih Slovena završena je u IX <em>v. </em>Najtipičniji nakit za slov. nekropole IX—XI <em>v.</em> su tzv. »S« minđuše. Karike sa kolencima na kojima su granulirana zrnca nađene su u Srbiji u Crkvi Bogorodice kod Kuršumlije. Na arheol. lokalitetima Srbije ima i naušnica sa jednom, dve i tri jednake jagode ili sa dve bočne iste a središnjom većom. Vremensko određivanje ovih nalaza je otežano zbog malo tačno datiranih lokaliteta. Ova grupa nakita se pojavljuje u Srbiji s kraja X <em>v.</em> mada njen period cvetanja pada od XII do XIV <em>v.</em> U tu grupu nakita spada prstenje, ogrlice i naušnice tzv. »dalmatinsko-hrvatskog tipa«. Najznačajnije su naušnice relativno malih dimenzija ukrašene priveskom u vidu jedne kugle, naušnice nareskane, sa četiri reda pseudogranuliranih zrnaca, ili vretenaste. Minđuše sa karikom i loptastim priveskom nađene su u Beogradu, Dobrači kod Kragujevca, Vinči, Kurvingradu, Beloj Crkvi kod Krupnja, Popovcu, Brestoviku, Kostolcu, Velikoj Vrbici i Malom Iđošu. Vretenaste minđuše nađene su u Brestoviku, dok su male minđuše ovog tipa zastupljene na Denića Brdu kod Kragujevca, u Dobrači, Vinči, Kostolcu i Brestoviku. Nareskane naušnice pojavljuju se u Brestoviku, u Crkvici kod Bajine Bašte, Ostružnici, Ritopeku, kraj Bogorodičine crkve u Kuršumliji. Opšta karakteristika nakita u Srbiji toga vremena u odnosu na dalmatinsko-hrvatsku grupu je manje kvalitetan rad i reda pojava luksuznog nakita u srebru i zlatu.<br /> Još jedna zatvorena celina nakita tipična za slov. stvaranje u Panoniji i podunavskim oblastima je tzv. Belobrdska grupa (X—XI <em>v.</em>). U grobovima ove grupe dominiraju torkves od uvijene žice (Landole kod Smedereva), grivne od uvijene žice i grozdolike minđuše sa svojim specijalnim varijantama u Srbiji. Uz ovaj nakit koji je bio u upotrebi u širokim narodnim slojevima treba dodati i onaj znatno luksuzniji koji se izrađivao pod očiglednim uticajem Vizantije za bogatije poručioce, о čemu ima svedočanstava na nekim lokalitetima Srbije (Kuršumlija, Prijepolje).<tab>M. T. Đ.</tab><br /> SLIKARSTVO OD XII DO SREDINE XV VEKA<br /> Geografske granice srp. srednjov. umetnosti veoma su nestalne. Srbi u svojoj istoriji često menjaju težište svojih političkih snaga. Jezgro srp. srednjov. države premešta se od jugoist. obala Jadranskog mora, preko centralnih oblasti Raške, u Makedoniju, a kasnije se — pod pritiskom Turaka — povlači prema severu u Pomoravlje i Podunavlje. Posle gubitka političke samostalnosti (1459) srp. se umetnost, progonjena i sakrivena u nepristupačne balkanske predele i daleke periferne oblasti opustošene Ugarske, održala u konzervativnim monaškim sredinama do kraja XVII <em>v.</em> Odvojeno od umetničkih tokova u ostaloj Evropi, srp. slikarstvo zadržava srednjov. izraz do prvih godina XVIII <em>v.</em><br /> Od sredine XVIII <em>v. </em>nova srp. umetnost razvija se u okviru zapadnoevr. kulture. Umetnost i umetnički spomenici srp. Srednjeg veka padaju u zaborav i tek u periodu romantizma počinje za njih da se budi novi interes. Prvi snimci srp. srednjov. manastira i kopije fresaka pojavljuju se na arheol. izložbama sedamdesetih godina XIX <em>v.</em> Prva sistematska naučna ispitivanja starog srp. slikarstva počinju znatno kasnije, prvih godina XX <em>v.</em> Glavni istoričari starog srp. slikarstva bili su V. R. Petković, G. Millet i N. L. Okunjev. Pretežno kao istoričari vizant. umetnosti bavili su se često starim srp. slikarstvom J. Strzygowski, N. P. Kondakov, A. Grabar, V. N. Lazarev i D. Talbot-Rice. — Građa za istoriju starog srp. slikarstva nije sistematski izdavana. Glavne zbirke reprodukcija — koje se odnose isključivo na spomenike zidnog slikarstva — ostale su kao fragmenti: <em>V. R. Petković</em> »La peinture serbe au Moyen âge«, I—II (1930—34) i <em>N. L. Okunev</em> »Monumenta artis serbicae«, I—IV (1928—32). Od najnovijeg — i najpotpunijeg — korpusa srp. i maked. fresaka: <em>G</em>. <em>Millet</em> i <em>A. Frolow</em> »La peinture du Moyen âge en Yougoslavie«, izašle su prve tri sveske (1954—62).<br /> Istorija starog srp. slikarstva deli se na tri perioda. Prvi obuhvata vremena od X do kraja XII <em>v.</em> U tim ranim stolećima srp. umetnost pripada mediteranskoj kulturi evr. Zapada; kao njeni glavni nosioci ističu se benediktinci. Drugi, glavni period traje od XIII <em>v.</em> do 1459. To su vremena cvetanja starog srp. slikarstva u okviru vizant. umetnosti. Treći period traje od 1459 do kraja XVII <em>v.;</em> u tim teškim, nesigurnim stolećima robovanja pod Turcima srp. slikarstvo živi kao posebni ogranak postvizantijske umetnosti.<br /> Najstarije slikarstvo kod Srba pojavljuje se u »prvom kraljevstvu« Duklje, u najranijoj srp. srednjov. državi na obali Jadrana, koja je uspela da stvori na svojoj teritoriji kulturni život.<br /> U relativno dobro očuvanoj crkvici sv. Mihajla na Stonskom polju ostao je zidni živopis iz XI <em>v</em>., kao najstariji spomenik ranog srp. slikarstva. Na nemirnim površinama unutrašnje arhitekture u kojoj se ritmički smenjuju pilastri i niše, slikane su freske na kojima se srećno ukrštaju montekasinski i franc. uticaji. Grubi i nesigurni crtež popunjen je živim bojama; sklonost ka polihromiji oseća se naročito u arhaičnoj podeli pozadine na tri pojasa: oker, zeleni i plavi. Već u ovoj crkvici XI <em>v.</em> pojavljuje se donatorski portret kralja (Mihaila?) sa modelom zadužbine; njegov lik stoji na čelu bogate galerije portreta srp. srednjov. vladara.<br /> Poslednjih godina XII <em>v.</em> nastale su minijature jevanđelja kneza Miroslava. Ovaj bogato iluminirani rukopis pruža dragocene podatke о prelažnim oblicima jedne umetničke kulture koja je napuštala latinsko-romansku sredinu prilazeći sve bliže Vizantiji. Tekst Miroslavljevog jevanđelja pisan je ćirilicom, čitanja u njemu poredana su prema liturgijskim običajima carigradske crkve sv. Sofije, ali je sav inicijalni ukras ostao — u ogromnoj većini — romanski. Iako je Miroslavljevo jevanđelje knjiga pravoslavnog crkvenog obreda, njegovi su inicijali rad majstora školovanih u benediktinskim skriptorijima.<br /> U drugoj pol. XII <em>v.</em> Raška postaje politički centar srp. zemalja. Osnivač nove dinastije Nemanjića, Stefan Nemanja, sa promenljivom srećom počinje novu borbu protiv Vizantije i završava je u svoju korist (oko 1180). Posle Nemanjine abdikacije i smrti, njegovi sinovi koriste pad Carigrada (1204) i udaraju temelje najjačoj srp. državi u Srednjem veku, kraljevstvu i kasnije carstvu Nemanjića (1215—1371). U novoj kraljevini, koja je dobila i samostalnu (autokefalnu) crkvu, već u prvoj pol. XIII <em>v.</em> formira se srp. srednjov. književnost, a sa njom uporedo i srp. srednjov. umetnost. Prvi monumentalni spomenici nastaju u vremenima Stefana Nemanje. Na njima se jasno ogledaju kontrasti jednog prelaznog područja na kome se sastaju — i mešaju — elementi vizant. i romanske umetnosti kasnog XII <em>ν.</em> Na teritoriji koja je graničila sa Vizantijom Nemanja dovodi vizant. umetnike; u jugozap. oblastima njegove države u isto doba rade romanski majstori. Pored spomenika u graničnim oblastima koji su u celini pripadali ili vizant. ili romanskoj umetnosti, već oko 1170 dolazi do stapanja vizant. i romanskih koncepcija iz kojih se postepeno kristališu oblici novoga stila raške škole.<br /> Najstarije freske u prvim zadužbinama Nemanjića slikane su u stilu vizant. kasno-komnenskog slikarstva, one umetnosti koja je ostavila svoje najlepše delo u neposrednoj blizini države Nemanjića, u crkvici sv. Pantelejmona u selu Nerezi, više Skoplja. Nereske freske, nastale 1164, delo su carigradskih dvorskih majstora. Neki njima sasvim bliski slikari, opet Grci, izradili su freske u crkvi sv. Đorđa iznad Rasa, Nemanjine prestonice. U poslednjem trenutku spaseni fragmenti fresaka iz Sv. Đorđa (iz oko 1170, sada u Narodnom muzeju u Beogradu) deluju nešto strože od Nereza i vezuju se stilski za retke freske istog stila i istog doba, na Atonu (u Vatopedu i Ravduhu) i u Rusiji (Stara Ladoga).<br /> Prve freske u Studenici, u crkvi Bogorodice, iz poslednjih godina XII <em>v</em>., naglo napuštaju dekorativni stil kasno-komnenskog linearizma. Širokih koncepcija, bez kaligrafskih detalja, novi stil snažnih kontura i širokih površina stoji na početku jednog slikarstva koje se u Srbiji bogato rascvetalo u prvoj pol. XIII <em>v</em>. i doživelo svoj vrhunac u Sopoćanima oko 1260.<br /> Sa napuštanjem komnenskog stila počinju prvi samostalni koraci srp. zidnog slikarstva. Ta nova umetnost nema početnički karakter i ona je svakako u prvim decenijama svog života delo grč. majstora. Bliže poreklo tih umetnika još je zagonetno, ali se iz pisanih izvora može zaključiti da su isti grč. majstori radili za Nemanju i njegovog sina sv. Savu i u onim crkvama na Atonu koje su Srbi ili podizali ili obnavljali. Ti majstori uvode jednu novinu koja će ostati tipična za većinu srp. fresaka XIII <em>v.</em>: mesto plave pozadine oni upotrebljavaju zlato. Sa freskama sa »zlatnim nebom« počinje galerija monumentalnog slikarstva raške škole i sa njima se završava u drugoj deceniji XIV <em>v</em>., u Banjskoj. Istovremeno sa freskama na zlatnoj pozadini slikaju se i freske na plavoj pozadini, ali se one stilski znatno odvajaju od ostalog srp. slikarstva iz prvih decenija XIII <em>v.</em> U Bogorodičinoj crkvi u Studenici freske su rađene u dve etape. Starije, na žutoj pozadini, iz kraja XII <em>v.</em> sačuvale su se u oltaru. Sav ostali slikani ukras nastao je 1209. Te freske iz poč. XIII <em>v</em>., na plavoj pozadini, već imaju srp. signature. Stil ovog slikarstva jasno se razlikuje od komnenske umetnosti. Likovi mirnih pokreta crtani su krupnim potezima. Uzdržljivi crtež ima svoj pandan u strogom koloritu koji sav počiva na kontrastu između sivoplavih tonova prilagođenih pozadini i zlatnog okera licâ i ruku.<br /> Teško oštećeno slikarstvo ranog XIII <em>v.</em> u Žiči jedva nagoveštava visoke kvalitete starih fresaka. Po plemenitim proporcijama, finom crtežu i jasnom, skoro emaljnom koloritu, vidi se da su dovedeni grč. majstori, izričito spominjani u tadašnjim srp. izvorima, pripadali vodećim prestoničkim umetnicima, koji već umiruju kaligrafski zapleteni crtež starog komnenskog stila, ali još uvek insistiraju na gustom tkivu grafičarski shvaćenog linearizma.<br /> U Mileševi (oko 1235) još se jače ističu razlike između slikarstva na žuto-zlatnoj pozadini i fresaka na plavoj pozadini. Glavni prostor hrama ima freske na zlatnoj pozadini. Svetla, svečana intonacija bogatog kolorita jako se oslanja na kasnoantičko muzivno slikarstvo. Svetitelji u širokim, bogatim hlamidama patricija daju ovom slikarstvu izvesni laički karakter. Freske u narteksu, na plavoj pozadini, više monaškog karaktera, bliže su realističkim shvatanjima; na njima se naročito ističu portreti prvih Nemanjića.<br /> Oko 1250 slikane su freske u Sv. Apostolima u Peći. One se svojim strogim stilom znatno razlikuju od ostalog srp. slikarstva XIII <em>v.</em> Raspored fresaka i njihova sadržina u Sv. Apostolima nastali su prema jerusalimskoj Sionskoj crkvi. »Mater ecclesiarum« poslužila je kao uzor katedrali srp. arhiepiskopa. U slikarstvu Sv. Apostola u Peći došao je do punog izraza monaški stil stare srp. umetnosti. Snažne figure strogog izgleda, jednostavno odevene, opisane su krupnim plastičnim oblicima. Bogati, ali prigušeni kolorit efektno je akcentovan naglim sukobima svetlosti i sene. Tendencije dvorske škole, koja je u Mileševi zablistala u punom sjaju na freskama sa zlatnom pozadinom, nastavljaju se u slikarstvu Morače (1252). Plastični likovi sjajnog moračkog ciklusa о sv. Iliji iskusno se grupišu u uravnotežene kompozicije koje se već jako približavaju monumentalnom stilu glavnih sopoćanskih majstora.<br /> Najimpozantnija galerija srp. slikarstva XIII <em>v.</em> sačuvala se u crkvi i kapelama Sopoćana. Freske u naosu sopoćanske crkve (oko 1260) najviši su umetnički izraz onih tendencija koje su bile već formulisane u slikarstvu Bogorodičine crkve u Studenici, na kompozicijama sa žutom pozadinom. Veza slikarstva u Sopoćanima sa tradicijama helenističke umetnosti ne ogleda se samo u ikonografiji već i u slikarskoj obradi. Široke freske sa mnogo figura virtuozno su komponovane. Klasična ravnoteža između crteža, modelacije i boje oživljena je slobodnim, brzim i temperamentnim načinom slikanja. Ovo slikarstvo, bez naglih kontrasta i akcenata, imponuje svojom mirnom, nepokrenutom snagom. Već u narteksu sopoćanske crkve počinje eklipsa velikog stila: majstori gomilaju teme, zadržavaju se na detaljima, prenose motive minijatura — i njihovu umetničku obradu — na široke površine zida. Crtež postaje manje precizan, kolorit je podređen dosta mehanizovanom ritmu ilustracija koje se nižu u horizontalnim slojevima. Sopoćanske freske u protezisu, u kapeli sv. Nikole i sev. i juž. kapeli narteksa, nastale između 1260 i prvih decenija XIV <em>v.<sub>,</sub></em> različite po stilu i kvalitetu, pokazuju kolebanja jednog prelaznog doba u kome se od oko 1280 već javljaju početni oblici kasnijeg stila Paleologa.<br /> Freske u Gradcu najbolje ilustruju naglo napuštanje sopoćanskog stila; u naosu (oko 1270) majstori pokazuju svoj naivni eklekticizam čas kopirajući kaligrafski crtež kasno-komnenskih fresaka, a čas povodeći se za širokim koncepcijama sopoćanskih slikara. U narteksu, na dosta oštećenim scenama Života Bogorodičinog (oko 1290) pojavljuje se novi strogo definisani stil sasvim srodan freskama Bogorodice Perivlepte u Ohridu. Istom slikarstvu pripadaju i kvalitativno znatno slabije, nedavno očišćene, freske u Arilju, iz 1296. Slikarstvo kasnog XIII <em>v.</em> dobija opet veoma određeni karakter. Sadržina fresaka postaje dramatična, lica ekspresivna, pokreti nagli, grubi crtež ističe plastičnost oblika koji se razmeštaju u dosta duboki prostor; sivo-plavi kolorit akcentovan je skoro grafički podvučenim belinama naglih refleksa.<br /> Iste umetničke kvalitete kao i freske imaju i retke srp. ikone kasnog XII i XIII <em>v.</em> Najstarija među njima je hilandarska mozaikna ikona Odigitrije, svakako rad stranih majstora. Jedna od prvih srp. signiranih ikona »La Sainte Face de Laon«, iz ranih godina XIII <em>v.,</em> dospela je već u Srednjem veku u Francusku. U Hilandaru čuva se nekoliko ikona XIII <em>v.</em> koje se svojim stilskim osobinama mogu da uključe u razvoj istovremenog zidnog slikarstva. Velika dopojasna ikona Hrista (iz oko 1250) iz hilandarskog muzeja stilistički je skoro identična sa likom Hrista iz kupole pećkih Apostola. Kao važni dokumenti za istoriju srp. ikone sačuvale su se fresko-kopije nekih naročito uglednih ikona. Po tim freskama-ikonama vidi se da je ova grana slikarstva bila više izložena stranim uticajima koji u toliko originalnim oblicima nisu mogli da prodru u staro srp. slikarstvo kao celinu. Jedna prizrenska ikona u tehnici freske (u Bogorodici Ljeviškoj) iz oko 1270, pokazuje da su se već u rašku školu preko ikona prenosili i direktni ital. uticaj i i to verovatno iz Toskane. Stilu srp. fresaka kasnog XIII <em>v.</em> pripada poznata srp. vatikanska ikona sv. Petra i Pavla sa portretima kraljice Jelene i kraljeva Dragutina i Milutina, na kojoj se takođe osećaju izvesni tragovi zap. uticaja. Iz istih godina je i fino slikano hilandarsko poprsje sv. Pantelejmona, ikona koja već ulazi u umetnost rane renesanse Paleologa.<br /> Svoju posebnu istoriju ima srp. minijatura XIII <em>v.</em> U odnosu prema ostalim tehnikama slikarstva ona se ističe kao izrazito arhaična oblast umetnosti u kojoj se ponavljaju prastari uzori. Jevanđelje kneza Vukana, iz prvih godina XIII <em>v.,</em> pisano u gradu Rasu, sada u Lenjingradu, pokazuje u punoj svetlosti neujednačenost snaga u prvim srp. raškim skriptorijima. Na minijaturama ukrštaju se elementi pedantnog kaligrafskog crteža kasno-komnenske epohe (i to u provincijskoj maked. varijanti) sa tragovima benediktinskih, montekasinskih, minijatura XI <em>v. </em>Međutim, inicijalna ornamentika istog rukopisa vraća se primitivnim, intenzivno obojenim slovima teratološkog stila ranog Srednjeg veka, u kojima se fantastična bića kombinuju sa biljnim ornamentom i prepletom. Najzanimljiviji srp. rukopis XIII <em>v., </em>Prizrensko jevanđelje, izgoreo je 1941. U njemu su postojale minijature, naivni fantastični crteži u živom koloritu, koji su predstavljali smelu mešavinu orijentalnih oblika sa ikonografskim pojedinostima romanskog porekla. Haotična neujednačenost vlada naročito u ornamentici srp. rukopisa XIII <em>v.</em> Tom granom svoje umetnosti Srbi su bili vezani za celinu opšte slov. ćirilske književnosti kojoj su pripadali i Bugari i Rusi. Iz dosta monotone celine rukopisne ornamentike slov. rukopisa XIII <em>v. </em>srp. se materijal izdvaja jednom crtom: u njemu su, često pozajmljivani, romanski uzori najviše zadržali oblike prototipa. Visoki kvaliteti slikarstva fresaka i ikona sporo su ulazili u domen minijature koja je, kao umetnički zanat, odražavala jače veze sa ostalim vrstama primenjene umetnosti.<br /> Srp. umetnost od vremena kralja Milutina do smrti cara Uroša razvijala se u mnogo širem, novom, geografskom okviru raspolažući znatnim materijalnim sredstvima. Stari raški stil iznikao je na zemljištu na kome vizant. umetničke tradicije nisu bile jake. Tokom celog ΧIII <em>v.</em> srp. umetnost primala je istovremeno uticaje sa Istoka i Zapada, ali nije bila izložena dominantnoj prevlasti stranih stilova. Vizant. umetnost u lat. Carigradu nije, izgleda, imala neku naročitu ekspanzivnu moć, susedna Dalmacija sa svojom skromnom provincijskom umetnošću jedva je podmirivala svoje lokalne potrebe. U srećnoj konstelaciji slabih suseda, Srbija XIII <em>v.</em> uspela je da učvrsti svoju samostalnost u političkom i kulturnom životu. Već poslednjih godina XIII <em>v. </em>menja se politička situacija na Balkanu. Mihajlo III Paleolog ulazi 1261 u Carigrad. Srbi, politički i ekonomski ojačani tokom XIII <em>v</em>., počinju svoje prodiranje na jug. Između 1282 i 1284 mladi kralj Milutin osvaja od Vizantije Skoplje i okolinu. Od tih godina počinje naglo prodiranje Srba prema jugu koje će dostići svoju kulminaciju za vladavine cara Dušana. U vremenima između 1282 i 1371 Nemanjići vode uspešne ratove sa Vizantijom i Bugarskom. Srbija postaje najjača država na Balkanu, šireći naglo svoje granice preko Makedonije do Epira i Tesalije. U srpsko-vizant. odnosima tih vremena razvijaju se dva procesa: s jedne strane politički sukobi stalno se zaoštravaju; s druge strane u stalnom kontaktu s Grcima Srbi sve više potpadaju pod uticaj grč. kulture. U godinama kad su Srbi prodrli u Makedoniju ona je bila osiromašena, zapuštena severna vizant. provincija, ali ipak zemljište sa starom umetničkom kulturom. Umetnost Srba početkom XIV <em>v.</em> izložena je pojačanom vizant. uticaju. Na nju je sve jače delovala preporođena umetnost Paleologa, koja se lako vezivala sa tradicijama starije umetnosti u Makedoniji.<br /> Sa prelaznim godinama između XIII i XIV <em>v.</em> počinje novo poglavlje u istoriji srp. umetnosti. Monumentalno slikarstvo ovog perioda pokazuje veliku raznolikost tendencija. U prve dve decenije XIV <em>v.</em> dominiraju majstori kralja Milutina: <em>Astrapa</em>, autor fresaka u Bogorodici Ljeviškoj u Prizrenu (1307—09) i znatnog dela fresaka u Žiči (iz 1313—16) i dva majstora, <em>Mihajlo</em> i <em>Eutihije</em>, koji zajednički rade u dve Milutinove crkve, u Sv. Nikiti kod Skoplja (oko 1307) i u sv. Đorđu u Starom Nagoričinu (1317). Anonimni Milutinovi majstori rade u Kraljevoj crkvi u Studenici (1314), u Gračanici (1321) i u crkvi sv. Petra u Bijelom Polju. Freske Milutinovih majstora pripadaju stilu renesanse Paleologa. U unutrašnjosti novih crkava jako raščlanjene osnove sa visokim zidovima, koji se u svodovima razbijaju na neravne površine komplikovanih kontura, nižu se ciklusi fresaka često u više od deset zona. Sadržina fresaka naglo se umnožava. Dok je u XIII <em>v.</em> jedino u narteksu proširivana tematika, početkom XIV <em>v.</em> naos jedva prima obilni repertoar ciklusa: 12 praznika, nebeska liturgija, ciklus muka Hristovih, scene parabolâ, 365 kompozicija kalendara, životi svetaca, Strašni sud, legije svetaca u celim figurama i poprsjima, sve se to slika sa zadržavanjem na detaljima, sa mnogo učesnika u ilustrovanim događajima i svečanostima. Srp. slikarstvo XIV <em>v.</em> ogromnim količinama figura i kompozicija pruža jednu od najdragocenijih galerija hrišćanske srednjov. ikonografije. Umetnički kvaliteti fresaka ovoga perioda dosta su neujednačeni; pored izvanrednih remek-dela vodećih majstora u istoj crkvi pojavljuju se i radovi pomoćnika i učenika. Iako svi majstori Milutinove škole pripadaju slikarstvu Paleologa, njihov odnos prema carigradskoj umetnosti nije uvek isti. Temperamentni <em>Astrapa</em>, izvanredni kolorista, na svojim freskama u Prizrenu još insistira na monumentalnom izrazu; ta njegova osobina i podvučeni realizam fizionomija, znatno se odvajaju od uglađene carigradske umetnosti. <em>Mihajlo</em> i <em>Eutihije</em>, koji se zadržavaju u maked. oblastima Milutinove države, neguju stil koji je po namerama znatno bliži Carigradu — iako se u njihovom delu oseća prizvuk provincijalizma. U Milutinovim crkvama na teritoriji stare Raške freske su najbliže stilu i kvalitetima umetnosti Paleologa, naročito u Kraljevoj crkvi u Studenici, u Gračanici i crkvi sv. Petra u Bijelom Polju.<br /> Bogata tematika zidnog slikarstva u vizant. umetnosti ranog XIV <em>v.</em> najbolje se očuvala u Starom Nagoričinu. Pored ciklusa praznika u ovoj crkvi pojavljuju se i ciklusi: Hristovih muka, Života Bogorodičinog, dugi friz ilustracija muka sv. Đorđa i celi ilustrovani kalendar. Svaka i najmanja površina pokrivena je slikama. Oko dominantnog medaljona u srednjem kubetu — sa poprsjem Hrista Pantokratora — umeće se prsten sa kružnom kompozicijom Nebeske liturgije. Između donjeg pojasa stojećih figura i gornjih kompozicija umeću se beskrajni frizovi sa poprsjima svetitelja; dekoracija centralne oltarske apside pretvara se u galeriju skoro bezbrojne množine svetaca, anđela, apostola i proroka. Ta pretrpanost sadržine naročito dominira u Nagoričinu na fresci Uspenja Bogorodičinog. Simultanost raznih događaja komplikovana je do krajnjih granica mogućega: na fresci se pokazuje istovremeno smrt Bogorodice — momenat kad Hristos prima na svoje ruke dušu umrle majke — i Assumptio in corpore i putovanje apostola na oblacima pre sahrane i pogrebna povorka i susret Bogorodice i apostola Tome u nebeskim visinama i pokušaj Jevrejina da obori Bogorodičino telo sa nosila i osam proroka sa razvijenim svicima i osam simbola Bogorodičinih (runo, žeravica, vrata, kupina, kamen, brod, hram i zvezda) i otvorena vrata raja i nepregledne čete anđela u raju. Ta stoglava množina učesnika na fresci Uspenja bogato je diferencirana: stari i mladi, muškarci i žene, ljudi i anđeli, svi se oni živo kreću, tuže, hodaju i lete, poneseni čudnim religioznim zanosom u kome se mešaju legende, simboli i pouke. Po svojoj umetničkoj strukturi to slikarstvo je u punoj meri ars docta — veoma iskusna, pomalo hladna i sklona spoljašnjem efektu.<br /> Freske u Kraljevoj crkvi u Studenici (iz 1313—14), u Sv. Petru u Bijelom Polju (iz oko 1320) i u Gračanici (iz 1321) slične su istovremenim freskama iz maked. oblasti, ali se od njih odvajaju znatno višim kvalitetama. Dok se radovi Mihaila i Eutihija često rastapaju u rutinersku prosečnost, slikarstvo u navedenim crkvama pokazuje veoma određene posebne osobine.<br /> Najstroži klasicizam, ipak sa izvesnim crtama intimnog i sentimentalnog, zadržale su u sebi freske Kraljeve crkve u Studenici. Minijaturna prostorija pokrivena je od kalote kubeta do poda freskama sitnog formata. Tematski, Kraljeva crkva predstavlja neku vrstu izvoda iz opširne tematike crkava prosečnih dimenzija. Pored skraćenog programa u oltarskom prostoru naslikani su u svodovima praznici, u kupoli Pantokrator, Nebeska liturgija i proroci, u pandantifima jevanđelisti, na zap. zidu veliko Uspenje. Na najvidljivijim površinama južnog i sev. zida dominiraju dve široko razvijene kompozicije iz Bogorodičinog života, njeno Rođenje i Vavedenje. Na uskim površinama potrbušja lukova smešteni su brojni medaljoni sa poprsjima svetaca — i u prizemnoj zoni: stojeće figure Hrista, Bogorodice, svetih patrona crkve Joakima i Ane, sv. Simeona, sv. Save Srpskog, portreti kralja Milutina i kraljice Simonide i likovi sv. ratnika.<br /> Intimna atmosfera malog prostora pružila je mogućnost majstorima da se zadržavaju na finesama kompozicija, blagog senčenja i mekog kolorita. Klasicističke osobine ovoga slikarstva izrazito su akademske prirode. Učenost, skoro arheološka pedanterija, ogleda se naročito u veštim pozajmicama ant. proporcija, fizionomija i alegoričnih figura. To slikarstvo se najviše — u okviru srp. srednjov. umetnosti — vezuje direktno za tendencije carigradskih ateljea; samo u prestoničkim radionicama mogli su se naći učitelji i sledbenici, koji su u tolikim količinama pretrpavali kompozicije ant. detaljima. Za klasicizam ovih Milutinovih majstora naročito je karakterističan manir komponovanja; oni ne prepisuju sa starih minijatura kompozicije kao celine, već, prema principima starih načina komponovanja, sastavljaju svoje nove kompozicije, tačno prilagođene datim površinama unutrašnje arhitekture. Rođenje Bogorodice u Kraljevoj crkvi spada među najlepše kompozicije u celokupnom slikarstvu renesanse Paleologa.<br /> Oštećena dekoracija iz XIV <em>v<strong>.</strong></em> u crkvi sv. Petra u Bijelom Polju izdvaja se naročito svežinom kolorita i slobodom komponovanja. Majstori se trude da i najviše ustaljenim kompozicijama velikih praznika daju novi izgled. Na nekim freskama u Bijelom Polju naročito se jasno oseća uticaj književnosti na slikarstvo. Neobična kompozicija Hristovog Vaznesenja naslikana je kao skoro doslovna ilustracija jedne propovedi о Vaznesenju ruskog pisca sv. Kirila Turovskog. Isto tako izvesne molitvene formule koje se dodaju opisima događaja stvaraju nove pojedinosti. U srp. tekstovima XIV <em>v.</em> često ponovljena molba pisaca da im se pruži prilika da vide svetlost tavorsku »koju su anđeli videli«, navodi slikare u Bijelom Polju da u scene iz zemaljskog života Hristovog umeću, kad god im se prilika ukaže, anđele kao svedoke događaja.<br /> Ta licentia poetica u dodavanju detalja tipična je za hrišćansku evr. umetnost XIV <em>v.;</em> nju crkva nije naročito trpela i ona se — na Istoku — već krajem stoleća izgubila. Slična sloboda osetila se u srp. umetnosti ranog XIV <em>v.</em> i u umetničkoj obradi, naročito u novim bogatim svetlim akordima kolorita i u znatno bržem i lakšem oslobođenom potezu četke. Neočekivana svežina boje zrači iz bjelopoljskih fresaka; ranije jako u pozadinu potisnuti pejzaž sitnih razmera i skoro monohroman postaje veći, plastičniji, živo obojen i potpuno uključen u strukturu kompozicije. To raspričano i vedro slikarstvo kao da već nagoveštava onaj elegantni, rafinovani stil koji se u srednjov. Srbiji pojavio krajem XIV <em>v.</em> u Kaleniću. Jako prilagođene maloj arhitekturi prastare zadužbine Nemanjinog brata, bjelopoljske freske imaju veoma smišljeno uzdržani intimni karakter; formati su mali, gestovi uzdržani, bez težnje ka dramatičnom i monumentalnom.<br /> Sasvim su drugog karaktera skoro istovremene freske u poslednjoj crkvi kralja Milutina u Gračanici. Po nekim osobinama slikarstvo Gračanice vezuje se za klasicizam Kraljeve crkve u Studenici. Smelo bi se pretpostaviti da su neke delove u Gračanici i Studenici slikali isti majstori, pa ipak se kao celine ova slikarstva bitno razlikuju ne samo po količinama i formatu fresaka već i po umetničkoj koncepciji. Gračaničko slikarstvo, smešteno u visoku, kontrastno osvetljenu unutrašnju arhitekturu, deluje dramatično i monumentalno. Ogromne količine fresaka, i pored njihovog prosečno malog formata, efektno su složene u cikluse koji se znatno odvajaju od onog početnog narativnog tona iz prvih godina XIV <strong><em>v.</em></strong> Gračanički ciklusi raspoređeni su sa suverenom veštinom. Sve je međusobno povezano, sve je teološki smišljeno i u detaljima obrađeno do krajnjih finesa. Najviši delovi unutrašnje arhitekture islikani su prema utvrđenoj shemi koja je bila definisana već u starijim crkvama Milutinovog doba. Ispod velikih praznika, u potkupolnom prostoru vešto se ubacuju parabole Hristove i scene učenja. Ispod tih mirnih svečanih prizora, skoro bez pokreta, odvija se u živom ritmu drugi ciklus Stradanja — dramatičan i iscrpan; ispod scena Stradanja ritam postaje blaži u pojasu koji pokazuje događaje posle Uskrsnuća. Iz tog kruženja ritmova razne brzine koji svi teku u istom pravcu od jugoistoka preko juga, zapada i severa do severoistoka, izdvajaju se dve monumentalne kompozicije na gornjem delu ist. zida (iznad stare oltarske pregrade): grandiozni Hristov silazak u ad, i na zap. zidu velika freska Uspenja Bogorodičinog, iako su i one blago, jedva primetno pokrenute u pravcu opšteg ritma kretanja. Površine svih gornjih velikih i malih kompozicija zaključene su dugim stoglavim frizom nepokretnih mučeničkih i svetačkih poprsja ispod kojih su, opet često u veoma živim pokretima, naslikane stojeće figure sv. ratnika, mučenika i mučenica. U manje vidljivim delovima crkve slikane su ostale bezbrojne scene i figure: celi kalendar, Strašni sud, život Bogorodičin, život sv. Nikole, Hristova čuda, genealoško stablo Nemanjića i portreti kralja Milutina i njegove mlade žene Simonide. Ni kvaliteti ni umetničke kompozicije fresaka u velikoj celini gračaničke slikane dekoracije nisu uvek ujednačeni, ali je ipak u srednjem potkupolnom prostoru u punoj snazi došao do izraza glavni gračanički majstor. Njegova umetnost, upoređena sa ranim klasicistima, znatno je dinamičnija, žešća u izrazu i slobodnija u kompoziciji — on je, u izvesnoj meri, romantičar, naročito u veštoj i temperamentnoj tektonici kontrasta, u pokretima i sukobima crno-belog. Raspoređujući sigurno figure u prostoru, glavni gračanički slikar — u želji za novim — pravi kompozicione inverzije: osobe koje su bile u poslednjem planu prebacuje u prvi, a protagoniste koji su nekada stajali najbliže gledaocu premešta u dubinu. Ranija dominantna statičnost likova gubi se, gestovi i pokreti postaju življi, nekada jedva nagoveštana ritmika nabora na odeći smelo se nadima i na krajevima zalepršava kao da se događaji dešavaju u nekom dubokom, tamnom i vetrovitom prostoru.<br /> Široki stilski raspon slikarstva Milutinovih vremena najjasnije se ocrtava u zidnom slikarstvu, od Arilja (1296) do Gračanice (1321). U očuvanom slikarstvu ikona jedva se naziru etape toga razvoja. Najlepša srp. ikona iz vremena kralja Milutina sačuvala se u fragmentima u Hilandaru; ikona predstavlja Bogorodičino Vavedenje; po najbolje očuvanoj površini na kojoj su device iz Bogorodičine pratnje, vidi se da je carigradski klasicizam imao u srp. slikarstvu ikona svoje varijante koje su se odlikovale svežim koloritom.<br /> Od prvih godina XIV <em>v.</em> menja se izgled i ukras oltarskih pregrada u srp. crkvama. U interkolumnije iznad parapetnih ploča, mesto zavesa, umeću se ikone. Mesto »stajaćih ikona« (tj. figura u celom rastu) sve se češće upotrebljavaju dopojasne, »velike ikone«. Po zidanom ikonostasu u Starom Nagoričinu, na kome su, mesto ikona na drvenim tablama, površine između stubova zazidane i na njima — u fresko tehnici — imitirane ikone sv. Đorđa i Bogorodice Pelagonske (Pelagonitise), tačno se vidi kako su izgledale ikone na ikonostasima Milutinovih crkava. Iz Milutinovih vremena sačuvalo se malo originalnih ikona, iako se po savremenim pisanim izvorima zna da je slikarstvo u Srbiji ranog XIV <em>v.</em> bilo mnogo negovano. Jedna čuvena ikona, poklon kralja Milutina crkvi sv. Nikole u Bariju, bogato okovana u srebro, bila je naročito popularna i često kopirana — kao čudotvorna — i na Zapadu.<br /> Jako tradicionalno slikarstvo negovano je u srp. prepisivačkim radionicama. Inicijalna ornamentika još prvih decenija XIV <strong><em>v</em></strong><strong><em>.</em></strong> držala se čvrsto prastarih uzora i samo neki bogatiji rukopisi jevanđelja imali su slikane minijature, autorske portrete jevanđelista. Kao najlepši primerci srp. minijaturnog slikarstva iz vremena Milutinovih ističu se jevanđelisti s muzama-personifikacijama premudrosti u tzv. Kumaničkom jevanđelju u Srpskoj akademiji nauka u Beogradu.<br /> Posle smrti kralja Milutina (1321) srp. monumentalno slikarstvo zapada u fazu promenljivih, često kratkotrajnih umetničkih tendencija, koje se smenjuju do oko 1375. Sin i nislednik Milutinov, kralj Stefan Dečanski dovodi u Srbiju grč. slikare sa jadranskog primorja. Pictores graeci slikaju u Dečanima najveću očuvanu celinu starog srp. slikarstva, koja je raspoređena u preko 20 ciklusa. Dečanske freske rađene desetak godina (1340—50), raznolike po slikarskom izrazu i kvalitetu, često se približavaju umetnosti Zapada — u izboru tema, u ikonografskim pojedinostima i ornamentici — ali u celini ostaju u granicama vizant. pravoslavne umetnosti. Brzo slikane, tehnički slabo izvedene freske u crkvi manastira Matejče (iz oko 1356) dosta su srodne dečanskom slikarstvu. Tendencije monaške umetnosti dolaze sporadično do izraza na freskama XIV <em>v.</em> u rezidenciji srp. arhiepiskopa i kasnijih patrijaraha u Peći. Osobine slikarstva ranog XIV <em>v.</em> i dalje zadržavaju manji majstori, do sedamdesetih godina XIV <em>v. </em>Oni u svom arhaizmu neguju mnoge visoke kvalitete iz početne faze uglađenoga stila Paleologa, unoseći dosta bojažljivo izvesnu svežinu u realističkim opisima fizionomija; tako se ističe kao izvanredan slikar portreta anonimni majstor fresaka u crkvi sv. Nikole u Psači, iz oko 1370. Izrazito provincijski karakter imaju freske manastira Lesnova (crkva arhanđela Mihaila iz oko 1341—46); delo najmanje trojice majstora, one predstavljaju veoma uspelu mešavinu elemenata starijeg maked. slikarstva sa stilom Paleologa.<br /> Posebno mesto u srp. slikarstvu iz druge polovine XIV <em>v. </em>zauzimaju freske u Markovom manastiru kod Skoplja (iz oko 1370) i u manastiru sv. Andrije na reci Tresci (iz 1389). Freske Markovog manastira odvajaju se na dve grupe. Prvi majstor najizrazitije pokazuje svoje osobine u ciklusu Akatista; on slika čvrste niske figure plebejskih proporcija i žestokih gestova; on se trudi da plastične oblike ukomponuje u dubok, jasno definisani prostor. Drugi majstor, slikar Muka Hristovih, služi se više ortačkim sredstvima, njegove izdužene figure, dugih ekstremiteta, malih glava, gotovo su uvek izvedene u prvi plan i složene u kompozicije koje ne izlaze iz ravni površine; ekspresionizam ovoga majstora naročito se ispoljava u veštom prikazivanju efektnih stavova; njegovi likovi kao da su pozajmljeni iz neke svečane pantomime: mirnih fizionomija, one kao da glume samo gestovima. Neobičnost slikarstva Markovog manastira proističe iz raznorodnosti njegovih komponenata. Po tendencijama i književnoj inspiraciji to je umetnost maked. oblasti i vezuje se za slične teme u Bogorodici Zahumskoj na obali Ohridskog jezera i za delimično identične teme u kosturskim crkvama iz poslednjih decenija XIV <em>v.</em> Stilski, međutim, to slikarstvo se više vezuje za zap. varijante vizant. slikarstva kasnog XIV <em>v.:</em> prvi majstor za autore kasnih mozaika u mletačkom Sv. Marku, naročito za kapelu sv. Isidora, a drugi majstor za minijaturno slikarstvo onih skriptorija koji su poznavali gotičku minijaturu XIV <em>v.</em><br /> Poslednji pokušaj vraćanja ka monumentalnom stilu XIII <em>v</em>., u granicama stare srp. države, vezuje se za delatnost jedne grupe umetnika koji su se bavili slikanjem fresaka i ikona. Na svome porodičnom imanju u Zrzu, nedaleko od Prilepa, formirao<sup>;</sup>je svoju slikarsku školu mitropolit <em>Jovan</em> kome su kao saradnici pomagali brat, monah <em>Makarij</em>, i monah <em>Grigorije.</em><br /> Najlepše delo <em>Jovana</em> i <em>Grigorija</em>, freske u manastiru sv. Andrije (zadužbini Andrije, brata kraljevića Marka), iz 1389, odlikuje se posebnim kvalitetima jednog iskusnog i tehnički besprekorno izvedenog slikarstva. Stil fresaka mitropolita <em>Jovana</em> vezuje se direktno za slikarstvo određene grupe ikona iz poslednjih godina XIV <em>v.</em> — za lenjingradskog Pantokratora i (nedavno očišćenog) monumentalnog arhanđela Mihaila sa sferom iz atinskog Vizantijskog muzeja. Sličnost Jovanovog slikarstva sa najlepšim delima istovremenog ikonopisa upućuje na pretpostavku da se slikar-mitropolit verovatno školovao u Carigradu. Slikarstvo grupe majstora iz Zrza ima tipično akademske crte. Odnegovani crtež, vešta kompozicija, u kojoj se insistira na starim rešenjima, sklonost ka čvrstoj modelaciji, jako uravnotežen, hladan, kolorit — sve to upućuje na vaspitavanje u nekoj školi koja je raspolagala iskusnim nastavnicima i u principu bila tradicionalna. Monumentalnost ovog slikarstva nije ubedljiva. Namere su bile jasne: da se krupnim oblicima, epski jasnim kompozicijama, često pozajmljenim iz XIII <em>v</em>., dočara širina i svečanost starog stila. Međutim, novim vremenima adekvatna pedantnost oduzela je novom stilu unutrašnje snage. Kao učeni arhaizam, stil mitropolita Jovana mogao se precizno ponavljati; on je prenesen, zahvaljujući Jovanovom bratu, na sever; manastir Ljubostinja imala je freske u tom stilu, ali to hladno slikarstvo nije moglo da se nastavi u sredini koja je težila osetljivijim i spontanijim procesima umetničkog stvaranja.<br /> Do nedavna skoro nepoznate ikone ovoga perioda pojavile su se poslednjih godina u iznenađujućem broju. Stil ikona grč. majstora sa jadranskog primorja može se najbolje oceniti po ikonama dečanskog ikonostasa. Suprotnosti koncepcija između grč. slikara iz Kotora i majstora školovanih u Vizantiji naročito se oštro ispoljavaju u različitim shvatanjima ikona. Dečanske ikone (oko 1340) jakih boja, krupnih poteza, živih fizionomija, nose u sebi crte izvesnog realizma. Istovremena čuvena Hilandarska čudotvorna ikona Bogorodice Trojeručice, slikana sa obe strane (na licu Bogorodica s detetom, na reversu sv. Nikola), svojim uglađenim oblicima, sivomaslmastim koloritom i nepokretnim stavom predstavlja potpuni kontrast dečanskim ikonama. Visoki kvaliteti ikona-relikvijarâ ovoga doba reprezentovani su na savršeno očuvanom relikvijaru despota Tome Preljubovića koji se čuva u katedrali u Huenki, u Španiji. Od srp. ikona koje su u Srednjem veku poklanjane čuvenim crkvama u inostranstvu ostala je — iz XIV <em>v.</em> — poznata velika ikona sv. Nikole, poklon kralja Stefana Dečanskog crkvi sv. Nikole u Bariju.<br /> Tek u XIV <em>v.</em> srp. minijatura, sto godina posle ostalog slikarstva, konačno prilazi vizant. oblicima. Ranom XIV <em>v.</em> pripadaju već spomenuti portreti jevanđelista sa muzama (personifikacijama mudrosti) koje ih inspirišu u jevanđelju No. 69 Srpske akademije nauka u Beogradu; stil ovih minijatura sasvim je blizak slikarstvu škole kralja Milutina. Veoma lepu vizant. ornamentiku, vinjete i inicijale, ima hilandarsko jevanđelje vojvode Nikole Stanjevića. Bogati ukras i jedan dedikantski portret ima jedno srp. jevanđelje iz 1355, sada u Britanskom muzeju u Londonu (No. 154); realistički portret episkopa u ovom jevanđelju stilski je srodan sličnim episkopskim portretima u Lesnovu. Fino slikani portreti jevanđelista u hilandarskom jevanđelistaru br. 9, iz 1360, naročito po lepoti kolorita, spadaju među retka dela viših estetskih kvaliteta u vremenima kad monumentalno srp. slikarstvo nije bilo na naročitoj visini.<br /> Srednjov. Srbija u godinama svog najvišeg uspona nije imala umetnost naročito visokih kvaliteta. Stara raška škola nije izlazila iz okvira porodične sredine Nemanjića, koja je uvek imala članove izuzetne kulture.<br /> Za vladavine kralja Stefana Dečanskog i cara Dušana umetnost se pretvorila u »državni stil« — reprezentativni i dosta bezlični organizam koji se posle Dušanove smrti rasplinuo u mreži granica sve jačeg političkog partikularizma. Tragični porazi Srba u sukobu s Turcima 1371 na Marici i 1389 na Kosovu izazvali su naglo povlačenje prema severu. Od tih vremena Srbi će do kraja XVII <em>v. </em>stalno uzmicati pred Turcima. Ipak velike promene u političkom životu nisu odmah negativno uticale na sudbinu stare srp. umetnosti. Opasnost od Turaka pozitivno je, iako suviše kasno, uticala na duhovni život svih balkanskih hrišćanskih naroda; politički i vojno na rubu propasti, Grci, Bugari i Srbi postaju sve češće pobornici jedinstva; u političkom smislu to jedinstvo nije značilo gotovo ništa, u kulturnom životu ono je donelo dragocene plodove i na polju književnosti i likovne umetnosti. Emigranti na svom putu prema severu, bežeći od Turaka, zaustavljaju se prvo u državi kneza, kasnijeg despota Stefana Lazarevića. Već posle katastrofe na Marici 1371 otac Stefanov, knez Lazar, najugledniji među dinastima naslednicima Dušanovog carstva, učvršćuje se u dolini Morave. Ta oblast između Kosova i Dunava i bosanske i bugarske granice biće nepunih 90 godina stalno poprište hrišćansko-turskih sukoba i u isti mah zemljište na kome će procvetati umetnost koja je istih godina podizana i rušena i koja je pokazala ne samo izvanrednu vitalnost nego i visoke umetničke kvalitete.<br /> Jedna osnovna osobina dominira u umetnosti Srbije kasnog XIV i prve polovine XV <em>v.:</em> u svim granama arhitekture, plastike, slikarstva i umetničkog zanata oseća se jedinstvo stila.<br /> U nestalnim i nesigurnim vremenima turskih ratova počele su česte migracije. Plemići, sveštenici, književnici i umetnici bili su, izgleda, prvi zahvaćeni talasom panike. U manastiru Resavi (Manasiji), uz učešće izbeglica iz Bugarske, formira se aktivni književni centar, koji će svojim delima i prepisima znatno uticati na rumunsku i rusku književnost XV i XVI <em>v.</em> U grozničavoj atmosferi jedne plodne delatnosti, koja se pod pritiskom turske opasnosti stalno pojačavala, razvilo se i slikarstvo »moravske škole«. Prvi ugledni umetnik ovog novog pravca, slikar <em>Konstantin</em>, radi freske u Ravanici oko 1375. Žrtvujući ambicije ranijih majstora koji su težili širinama enciklopedijske umetnosti, nova generacija znatno smanjuje količine ciklusa. U skraćenom repertoaru fresaka slikaju se praznici Hristovi, prizori muka i čuda Hristovih i povorke svetitelja, među kojima se sve jače ističu sv. ratnici. U umetničkoj obradi srp. majstori ponovo se vraćaju na fino carigradsko slikarstvo ranog XIV <em>v.</em> Najlepše replike mozaika iz Kahrije-džamije — u fresko tehnici — pojavljuju se u priprati Kalenića. Ipak ugledanje na prva dela renesanse Paleologa nije predstavljalo krajnji cilj ovog neobično senzibilnog slikarstva. Smišljene kompozicije, jasni odnosi figure prema prostoru i uglađenost oblika, zajedničke su osobine moravske škole sa ranom renesansom Paleologa. Međutim, izvesna lirika u mekoći pokreta, u opuštenosti gesta, u blagom izrazu fizionomija kao da su osobine srp. majstora. Ta melanholična umetnost, koja pokazuje izvesnu živahnost jedino u koloritu, prelazi kasnije iz moravske Srbije, preko emigranata, u Rusiju. Freske ovoga stila u Ravanici i Kaleniću prilagođene su prostoru građevina srednje veličine i zadržavaju se u granicama jednog intimnog slikarstva. U Manasiji, crkvi znatnih dimenzija, formati figura i kompozicija izrastaju u svečanu monumentalnost.<br /> Najstarije slikarstvo novoga stila već je jasno definisano u Ravanici. Naglo vraćanje probranoj tematici nije uticalo samo na mehaničko povećanje figura i kompozicija. Likovi su postali veći, kompozicije složenije, a istovremeno je i slikarska obrada postala punija i intenzivnija. U Ravanici se uvek oseća zaustavljenost slikara na temi, njegova težnja da strukturi slike da posebnu, autonomnu vrednost. Velike celine enciklopedijskog slikarstva Dečana i Matejča bile su ukomponovane u duge povezane trake ilustracija na kojima je skoro sve bilo pokazano u hodu. Taj monumentalni andante bivao je u nekim celinama, naročito prvih decenija XIV <em>v</em>., ritmički variran i vešto akcentovan, ali se sredinom XIV <em>v.</em> sve više svodio na monotoni ritam nabrajanja. U Ravanici je taj ritam, koji je nekada kružio u stvarnom prostoru crkve, sasvim zaustavljen; svaka kompozicija ima svoj slikani prostor i svoju kompozicionu ritmiku koja je izolovana jasno naglašenim okvirima, trakama koje svaku scenu tačno ograničavaju. Na taj način ravaničke freske deluju kao galerija slika, kao dvorana u kojoj su izložene ogromne, do poslednjeg detalja islikane ikone.<br /> Ikonopisni karakter ravaničkog i celog moravskog elitnog slikarstva nosio je u sebi opasne klice ambicija koje su vodile ka uništavanju klasičnog zidnog slikarstva. Gledane sa poda, ravaničke freske viših zona jedva nagoveštavaju svoje prave kvalitete koji se mogu sagledati samo kad im se približi na neposrednu blizinu. Jedino neki osrednji majstori koji su započeli slikanje kubeta još su se držali tradicionalnih krupnih oblika freskista, međutim već od pandantifa, u kojima su nastavili posao novi slikari znatno suptilnijih kvaliteta, počinje novi stil čudno predanih majstora koji svoje koncentrisano slikarstvo rade više za sebe nego za naručioce i posmatrače. To slikarstvo, nastalo više iz unutrašnjih pobuda, izgrađivano je u celinu neke više vrednosti koja se nije potčinjavala zakonima lakog, spoljašnjeg efekta. Visinom odvojena lepota moravskih fresaka, oku — u njihovom punom sjaju — nedostižna, ipak ne ostaje izgubljena; pokazana izbliza u prvoj zoni, ona se penje u visinu isto toliko dragocena, ali manje vidljiva, dobijajući na taj način novu, neku tajanstvenu vrednost nepristupačne lepote.<br /> Posebno mesto u slikarstvu srp. despotstva zauzimaju freske manastira Kalenića, iz prve decenije XV <em>v.</em> Kalenićko slikarstvo ističe se svojim kvalitetom i očuvanošću. Kalenić — u ovoj grupi spomenika — jedini ima očuvanu prvobitnu slikanu dekoraciju naosa i priprate. Iako je manastir zadužbina inače malo poznatog plemića, despotovog protodohijara Petra, njegovo slikarstvo pripada najužoj elitnoj grupi kasnog srp. slikarstva. Ravanička tematika i njen raspored dobijaju u Kaleniću još suptilniju strukturu. Kalenićko slikarstvo rađeno je prema kartonima koji su savršeno prilagođeni oblicima i veličinama unutrašnje arhitekture. Na ponekim freskama oseća se jak uticaj carigradskog slikarstva iz prvih godina XIV <em>v.</em> Kompozicije najlepših kalenićkih fresaka, na primer Svadba u Kani, neobično su iskusno složene, sa vidljivom težnjom da se stavovi i gestovi povežu u harmoniju korespondirajućih elemenata; osnovni ton tog pažljivog i mekog komponovanja mnogo podseća na sijensko slikarstvo kasnog XIV <em>v.</em> — sa tom razlikom što je kolorit u Kaleniću znatno svetliji. Fantastični pejzaž, veličina slikane arhitekture, dubina prostora i živost kretanja naslikanih, sve to približava majstore Kalenića savremenom zap. slikarstvu. Iz mešavine dekorativnosti istočnjačkog karaktera, naročito u nošnji, oružju i nameštaju, i određenijeg zapadnjačkog shvatanja figure u prostoru, amalgamisan je egzotični kalenićki stil, fantastičan, raskošan i sentimentalan, kao tipični primer kasne plemićke umetnosti oko 1400.<br /> Monumentalna varijanta slikarstva moravske škole sačuvala se u velikoj nadgrobnoj crkvi despota Stefana Lazarevića, u manastiru-tvrđavi Manasiji (Resavi). Freske u visokoj, prostranoj, petokupolnoj crkvi očuvane su samo fragmentarno, ipak u tolikom broju da se mogu razabrati i sistem rasporeda tema i umetničke vrednosti prvobitne celine. U izboru i količini slika oseća se tendencija ka vraćanju na tradicije. Velika crkva pružala je mogućnost slikarima da iscrpnije ilustruju pojedine cikluse. U tamburu glavnog kubeta savršeno je očuvan monumentalni hor proroka. U pandantifima ostali su oštećeni jevanđelisti. Na svodovima su bili veliki praznici, od kojih su ostali samo beznačajni fragmenti. Od ostalih ciklusa ostali su delovi zemaljskog života Hristovog; najbolje su očuvane freske Čuda i Parabola (Vaskrsenje udovičinog sina, Mitar i farisej, Bludni sin, Priča о carevoj svadbi, Priča о ubogom Lazaru) koje su grupisane, kao u Ravanici i Kaleniću, po nedeljnim lekcijama, na primer nedelja о mitaru i fariseju i nedelja о bludnom sinu, u južnoj pevnici. Posebno su izdvojena, u oltarskom prostoru, javljanja Hristova posle vaskrsenja i kompozicije evharistične sadržine: Žrtva Avramova i Tri Jevreja u peći ognjenoj. I u Resavi se očuvala monumentalna i svečana Pričest apostola. U prizemnim zonama relativno su dobro očuvani sv. ratnici i, u dekorativnim medaljonima, sv. mučenici. Na zap. zidu dosta je izbledela donatorska kompozicija despota Stefana koji podnosi model svoje crkve sv. Trojici. Oko zap. ulaza u naos dobro su očuvane freske Božje ruke i Nedremanog oka; obe teme, fino slikarski obrađene i teološki dobro objašnjene, pokazuju koliko je dekorativno slikarstvo Resave imalo ambicija da ostane i teološki sadržajno. Starozavetni carevi-proroci David i Solomon, koji svojim rečima ispisanim na svicima tumače oba prizora, kao da namerno ističu božansko poreklo mudrosti pobožnih vladara.<br /> Pored tog elitnog slikarstva negovana je umetnost u plemićkim krugovima koja se oslanjala na talente osrednjih majstora. Kao glavni predstavnici plemićkog slikarstva ovoga perioda ostale su freske u Ramaći, Rudenici, Veluću i Koporinu.<br /> Slikarstvo u Ramaći (kod Kragujevca) iz kraja XIV <em>v.</em> oslanja se na stil provincijalnog slikarstva iz oko 1360—70. Narativnog karaktera, freske u Ramaći drže se starinskog rasporeda; klasična podela tema, tipična za manje građevine, ponavlja se: u svodovima veliki praznici, pod njima Muke Hristove, ispod njih ciklus crkvenog patrona sv. Nikole. Kao novost umeće se niz medaljona u dekorativnim okvirima. U prizemnoj zoni stoje popularni sv. ratnici; uz njih je naslikana ktitorska freska i oštećena kompozicija neidentifikovanih vladara. Provincijski karakter naročito izbija na ilustracijama čuda sv. Nikole: male zdepaste figure velikih glava i lutkastih gestova, živo tumače scene u kojima dominira apokrifni ton naivnih pobožnih priča.<br /> Freske u Rudenici, iz prve decenije XV <em>v.,</em> rad potpisanog majstora <em>Teodora,</em> ponavljaju tematiku kasnog XIV <em>v.</em> Grubo, rutinski iskusno slikarstvo Rudenice ima slobodni i živi crtež i sveži kolorit koji je izgrađen na naglim kontrastima boje, naročito na širokim površinama odeće.<br /> Sasvim naivno slikarstvo sačuvalo se u Veluću; tehnički slabo izvedene freske mnogo podsećaju na istovremene minijature istog primitivnog stila koji su negovali prepisivači i iluminatori srp. prevoda viteških romana. Freske u Veluću imaju svoje najbliže paralele u minijaturama srp. Aleksandride iz beogradske Narodne biblioteke.<br /> Još neočišćene freske u Koporinu, iz oko 1410, slikane brzo, nemarno, ali sa izvesnom sigurnošću, nastale su prema uzorima iz minijaturnog slikarstva; čvrstih i jako podvučenih kontura, freske u Koporinu vezuju se za ono osrednje minijaturno slikarstvo susedne Bugarske koje je cvetalo sredinom XIV <em>v.</em> i koje se naročito dobro očuvalo u tzv. Tomićevom psaltiru.<br /> Slikarstvo ikona iz ovog perioda sasvim je slabo očuvano. Jedna mala ikona osnivača manastira Hilandara sv. Simeona-Nemanje i sv. Save, sada u Narodnom muzeju u Beogradu, pokazuje u kojoj meri je totalnost stila dominirala u svim granama slikarstva; ikonica, inače prosečnih kvaliteta, deluje kao umanjena freska istih svetaca iz kalenićke priprate.<br /> Zahvaljujući naporima despota Stefana Lazarevića i njegove učene okoline u kojoj su glavnu reč vodili izbegli književnici iz Bugarske, formirala se poznata književna škola u manastiru Resavi. U skriptorijima koji su razvili živu delatnost, ne samo u Resavi nego i u okolnim manastirima, negovano je posebno fino minijaturno slikarstvo i raskošna inicijalna ornamentika. Minijature majstora <em>Radoslava</em> u srp. lenjingradskom Četvorojevanđelju spadaju među najlepša dela resavskog slikarstva: isti suptilni crtež, isti raskošni kolorit sa finim nijansama plavog i sa bogatom primenom zlata koji se pojavljuju na freskama despotovog mauzoleja, Resave, ponavljaju se i na velikim minijaturama jevanđelista koji pišu svoja jevanđelja inspirisani personifikacijama mudrosti.<br /> Posebnu i kasnije mnogo ponavljanu inicijalnu ornamentiku, sa zaglavljima, ima grupa resavskih rukopisa u kojima se ne pojavljuju ljudske figure. U njima se slikaju, živim emaljnim bojama i topljenim zlatom, velika ornamentalna polja i inicijali koji do poslednjeg detalja ponavljaju oblike kamene polihromne arhitektonske plastike sa fasada crkava moravske škole.<br /> Tek u ovom periodu javljaju se u srp. umetnosti minijature laičke sadržine, ilustracije srednjov. viteških romana: Aleksandride i Trojanskog rata. Dve srp. Aleksandride, jedna u Sofiji i druga u Beogradu (izgorela 1941), slikali su iluminatori skromnih sposobnosti živim bojama, dok su u Trojanskom ratu (Narodna biblioteka u Sofiji) sačuvani samo retki nespretni crteži bitaka; po praznim mestima koja su ostavljena između redova, sa napisanim uputstvima iluminatoru koje scene da naslika na praznim poljima, vidi se da su u skriptorijima koji su se bavili prepisivanjem romana postojali predlošci za ilustracije tih tema. Svojom tematikom i primitivnošću ove se minijature vezuju za reljefe na bosanskim i hercegovačkim stećcima.<br /> Slikarstvo ikona od kasnog XIV <em>v.</em> postaje sve važniji elemenat u dekoraciji crkava. Pored fresaka počinje sve jače da se afirmira ikonostas. Još sredinom XIV <em>v.</em> velike crkve imale su na kamenoj oltarskoj pregradi samo jedan red ikona. Krajem XIV <em>v.</em> stavlja se na kameni arhitrav još jedan red ikona: Deisis sa arhanđelima i apostolima — tzv. »čin«. Najstariji primerci srp. ikona sa gornjeg reda ikonostasa sačuvali su se u Hilandaru; oni su verovatno slikani oko 1380. Među radovima monaške škole naročito se ističu tri ikone: jedan Hristos mitropolita <em>Jovana,</em> iz 1392, a od <em>Makarija</em> dve ikone Bogorodice iz 1422.<br /> Na kraju istorije stare srp. umetnosti pojavljuje se grafika, tehnika koja će tokom XVI <em>v.</em> biti naročito važna za sve vrste slikarstva, za minijature, ikonopis i freske. Ilustracije srp. inkunabula poslužiće kao najčešći predložak za kompoziciju i ikonografiju uopšte. God. 1494 na Cetinju su štampane prve srp. knjige, među kojima se naročito izdvaja lepotom grafičke opreme Oktoih (6—8 glas) sa ornamentima, inicijalima i ilustracijama. U srećnoj mešavini venec. grafičke tehnike, stare vizant. ikonografije i tipične renesansne ornamentike sa floralnim motivima i putima, srp. majstori štampari stvorili su svoj posebni grafički stil koji se u kasnijim izdanjima srp. knjiga sve više gubio pod uticajem zapadnjačkih elemenata; inicijali cetinjskog Oktoiha rađeni su pod direktnim uticajem renesansnih inicijala koje je u venec. štampu uveo augsburški štampar Erhard Ratdolt. Među prvim srp. grafičarima najviše se ističe <em>Makarije</em> »od Crne Gore«, autor grafičke opreme najstarijih cetinjskih knjiga, veoma poduzetni majstor koji se kasnije preselio u Vlašku i tamo (verovatno u Trgovištu) štampao prve vlaške knjige (1510); pod kraj života Makarije se sklonio u Hilandar u kome je oko 1528 umro.<br /> Oko god. 1500 stari organizam srp. srednjov. umetnosti ležao je u ruševinama. Posle sloma političke vlasti nastupio je haos. U prvim godinama XVI <em>v. </em>knez <em>Božidar Vuković,</em> prvi srp. štampar u Mlecima, udara temelje nove srp. umetnosti u emigraciji, jednog tradicionalnog stila koji se svuda pojavljivao gde su se naseljavali srp. dinasti, plemići i monasi — u Sremu, Ugarskoj, Slavoniji, Vlaškoj i na mlet. području. Ta umetnost, koja je skupljala snage u novim naseljima Srba i u perifernim oblastima srp. etničkog područja, prodirala je i u centralne predele koji su bili pod Turcima i imala je svoju posebnu problematiku. Ona sačinjava novo poglavlje u istoriji stare srp. umetnosti.<tab>S. Ra.</tab><br /> SLIKARSTVO OD SREDINE XV DO XVIII VEKA<br /> Umetničko stvaranje od sredine XV do kraja XVII <em>v.</em> razvijalo se u Srbiji u posebnim uslovima tuđinske, turske vlasti. Osvajači, potčinivši prostrane teritorije Balkana, nisu sprečavali slobodu veroispovesti, pa se umetnička aktivnost vezana gotovo potpuno za potrebe crkve, uz mala ograničenja, nesmetano obavljala. Bilo je zabranjeno jedino podizanje novih crkvenih građevina, ali ne i popravljanje i obnova starih, dok ukrašavanje hramova nije bilo podvrgnuto nikakvim ograničenjima. U tom pogledu raznovrsna slikarska aktivnost zavisila je prvenstveno od inicijative i mogućnosti ktitora i priložnika. Kao naručioci, posebno pri većim poduhvatima, pretežno se pojavljuju grupe — manastirska bratstva ili seoske zajednice, dok mnogo rede troškove snose ugledniji pojedinci — visoki crkveni dostojanstvenici, spahije-hrišćani i zanatlije. Među slikarima bilo je kako sveštenih lica tako i laika. Oni se u potrazi za poslom dosta kreću i prihvataju se raznih poslova — islikavanja zidnih površina, izrade ikona, pa i prepisivanja i ukrašavanja rukopisnih knjiga. Neki među njima, obično najugledniji, blagodareći potpisima na završenim delima, poznati su po imenu, dok je većina anonimna.<br /> Srp. slikarstvo od sredine XV do kraja XVII <em>v.</em> karakteriše naglašeno čuvanje starih vizant., istočnih oblika. U izboru tema, u ikonografskim detaljima, pa čak stilskim osobenostima, sve do kraja XVII <em>v</em>., pa i posle toga, srp. slikari, u skladu sa shvatanjima sredine i naručilaca, ne napuštaju stara tradicionalna rešenja, čak i onda kada se u drugim pravoslavnim zemljama (Grčkoj, Rusiji) opažaju težnje da se usvoje izvesna umetnička iskustva sa Zapada. U tom pogledu srp. slikarstvo od pada Smedereva 1459 do Velike seobe 1690 pokazuje izuzetnu otpornost prema novinama svake vrste. Ipak, iako se kreće u jasno omeđenom krugu starih rešenja i obrazaca, ono u izvesnim vremenskim razdobljima i preko pojedinih istaknutih predstavnika daje ostvarenja koja su značajna i u okvirima opšte ist.-hrišćanske umetnosti posle pada Carigrada. To se posebno odnosi na grupu majstora uz Patrijaršiju u Peći, koja radi šezdesetih i sedamdesetih godina XVI <em>v</em>., ali je umetnički vrednih dostignuća bilo i pre i posle njih.<br /> U srp. slikarstvu nastalom u doba turske vladavine jasno se razaznaju tri razdoblja. Prvo obuhvata period između pada Smedereva 1459 i obnove Pećke patrijaršije 1557 koji karakteriše prilagođavanje novim prilikama i umetnička aktivnost samo u pojedinim oblastima. Ponovno uspostavljanje srp. crkvene organizacije 1557 izazvalo je, pored ostalog, izuzetan polet u oblasti slikarstva, posebno u prve dve decenije posle obnove, na celoj teritoriji Patrijaršije, a osobito u njenim centralnim oblastima. Neuspeli oslobodilački pokušaji sa kraja XVI i početka XVII <em>v. </em>nisu se povoljno odrazili na umetničko stvaranje. Sa 1614 godinom, kada patrijarh Pajsije dolazi na pećki presto, počinje treće, poslednje razdoblje koje traje do Velike seobe 1690. Dok u prvoj pol. XVII <em>v. </em>među srp. slikarima ima iskusnih i dobrih majstora, od druge polovine veka nastaje nagli pad umetničkih kvaliteta, da bi se na prelazu XVII u XVIII <em>v.</em> gotovo izbrisale granice između slikarstva u vizant. tradicijama i folklora.<br /> Bez obzira na nemar, neotpornost materijala i ratna pustošenja, slikarska dela od sredine XV do kraja XVII <em>v.</em> očuvana su u prilično velikom broju. Stoga se sasvim određeno mogu pratiti mene i razvoj srp. slikarstva pod Turcima. Jedino prvo razdoblje (1459—1557) predstavlja u izvesnom smislu izuzetak što se posebno odnosi na drugu pol. XV <em>v.</em> U nemirnim i nesigurnim vremenima sredine XV <em>v.</em> zamire gotovo svaka umetnička aktivnost, a deo srp. slikara traži posla u slobodnim zemljama — Vlaškoj, Moldaviji, Rusiji. Tek kada se turska vlast ustalila a granice se pomerile daleko na sever i zapad krajem XV <em>v.</em> oživljuje slikarska aktivnost u srp. oblastima, posebno u ist. Srbiji, gde se više hramova obnavlja i ukrašava zidnim slikama i ikonama. Među tim ansamblima zidnih slika posebno mesto zauzima dekoracija manastira Prohora Pčinjskog kod Vranja iz 1489, rad anonimnog domaćeg majstora. Prefinjen slikarski postupak, jasnost kompozicionih rešenja, uspešno postizanje efekata monumentalnosti uprkos malih zidnih površina čine ove samo delom očuvane freske najznačajnijim ansamblom u srp. slikarstvu druge pol. XV <em>v.</em> U stručnoj literaturi dosta izučavane zidne slike u manastiru Poganovu kod Pirota sa samog kraja XV <em>v. </em>(1499) zaostaju u umetničkom pogledu za freskama Prohora Pčinjskog. One to nadoknađuju ikonografskom zanimljivošću i realnijim predstavljanjem ličnosti i situacija što je posledica izvesnog kontakta sa savremenim slikarstvom Zapada. Te svoje osobenosti majstori iz Poganova, među kojima je svakako bilo i Grka, još više su pokazali u nizu radova iz osamdesetih godina XV <em>v. </em>na teritoriji Makedonije i Grčke (Treskavac, Sv. Nikita kod Skoplja, crkva Preobraženja na Meteorima, Sv. Nikola u Kastoriji). Slabo očuvani fragmenti zidne dekoracije iz manastira Ajdanovca kod Prokuplja (1492) i crkve Vavedenja u Jašunjskim manastirima (1499) ne dopuštaju da se о njima određenije sudi.<br /> Živopisačka aktivnost započeta krajem XV nastavlja se tokom prve pol. XVI <em>v</em>., mada bez mnogo zamaha, ako je suditi po očuvanim celinama. U krajevima preko Save i Dunava tada se dekoriše nekoliko crkava: stara crkva Šišatovca 1520, stara hopovska crkva 1541, manastir Krušedol — priprata 1543, naos i oltar 1545 — a nešto ranije, 1514, daleko na severu kod Budimpešte manastir Uspenja u Srpskom Kovinu. Od svih ovih spomenika za ispitivanje su jedino dostupne freske u Krušedolu, pa i to delom, pošto su prekrivene poznijim uljanim slikama. Zbog sasvim nesigurnih proporcija, autori (grč. majstori koji su u Krušedol došli preko Vlaške) nisu spadali u vodeće slikare svoga doba. U centralnim oblastima Srbije zna se samo za nekoliko spomenika zidnog slikarstva iz prve pol. XVI <em>v.:</em> crkve sv. Jovana u Jašunjskom manastiru iz 1524, arhanđela Mihaila u Borču iz 1553, i sv. Đorđa u Sredskoj. Među njima sredačke zidne slike zauzimaju počasno mesto zbog zanatske spretnosti i prefinjenog kolorita.<br /> Malobrojne ikone iz najranijeg perioda srp. slikarstva pod Turcima retko daju podatke о vremenu i mestu nastanka. Približno tačno datovana je u prelazne godine XV i XVI <em>v.</em> korektno slikana ikona Bogorodice iz crkve Vavedenja u Jašunju. Nju nadmašuju po umetničkim vrednostima, posebno po virtuoznom crtežu, 9 ikona deizisnog čina sa ikonostasa manastira Krušedola, nastale između 1509 i 1512. One su najverovatnije rad nekog grč. majstora koji je došao iz Vlaške.<strong><br /> </strong>Nijedan rukopis sa značajnijim minijaturama iz razdoblja 1459—1557 nije očuvan. Slikarski ukras je uglavnom bio usredsređen na zastavice i inicijale. Čuveni iluminator druge pol. XV <em>v. Vladislav Gramatik</em> iz Novog Brda radio je, u tradicijama resavske prepisivačke škole, precizno crtane i živo bojene ornamente. Po jednom jevanđelju iz 1514 kaligrafa <em>Pankratija</em> vidi se da su prepisivačka i iluminatorska iskustva iz vremena srp. despotovine bila živa i u početku XVI <em>v.</em><strong><br /> </strong>Krajem XV i tokom prve pol. XVI <em>v.</em> štampanju knjiga posvećuje se znatna pažnja, pa se pored najaktivnijeg centra u Veneciji, i u nekim srp. manastirima (Gračanici, Mileševi, Rujnu), kao i u Beogradu, umnožavaju knjige ovom novom tehnikom. Neke od njih su bile ukrašavane, pored inicijala i zastavica, i likovima pojedinih svetitelja i kompozicijama. U tom pogledu najraskošnije je bilo mlet. izdanje Prazničnog mineja štampara <em>Božidara Vukovića</em> iz 1538. Najveći deo ilustracija za ovu knjigu rezan je po savremenim italo-kritskim ikonama. Sa druge strane, ilustracijama Prazničnog mineja iz 1538, kao i nekim iz drugih štampanih knjiga, služili su se ne samo iluminatori rukopisnih knjiga, već su likovi svetitelja i scene korišćene kao predlošci pri živopisanju crkava, naročito u XVII <em>v.</em><strong><br /> </strong>Obnovom srp. crkvene organizacije — Pećke patrijaršije — 1557 započelo je u drugoj pol. XVI <em>v.</em> izuzetno plodno razdoblje u svim oblastima umetničke aktivnosti. Srp. crkva predvođena ambicioznim patrijarsima iz porodice Sokolović podstiče obnovu hramova i njihovo ukrašavanje, što slikarima daje velike mogućnosti za rad. Oni, organizovani u grupe ili pojedinačno, putuju po svim krajevima Pećke patrijaršije od Štipa u Makedoniji do Podunavlja i od Ćustendila u Bugarskoj do Kupe u Hrvatskoj. Ipak, sudeći po očuvanim spomenicima, najviše se stvaralo u oblastima južne Srbije, Kosova i posebno Metohije, gde se, u Peći, i nalazio centar obnovljene Patrijaršije.<br /> Simbolično, velika umetnička obnova započela je u samom manastirskom kompleksu Pećke patrijaršije živopisanjem prostrane priprate 1561 po nalogu patrijarha Makarija Sokolovića. Grupu majstora koja je obavila ovaj posao predvodio je, po svemu sudeći, slikar <em>Andreja</em>, koji se potpisao na štitu jednog sv. ratnika. Pećke zidne slike pokazuju da su živopisci bili vešti u raspoređivanju teološki komplikovane tematike i u isto vreme da su posedovali solidnu zanatsku spremu. Kao celina pećki ansambl deluje bolje nego pri detaljnijoj analizi, jer se tada zapaža ponavljanje fizionomija i stavova i neplemenitost kolorita.<br /> Posle završetka posla u pećkoj priprati, ova grupa slikara je sa uvećanim iskustvom pristupila obnovi živopisa u nekoliko drugih uglednih srednjov. manastira: oko 1566 u Mileševi, 1568 u Studenici, 1570 u priprati Gračanice, oko 1571 u naosu i priprati Nikole Dabarskog. Dok su malobrojne mileševske zidne slike nepodesne za studije, dekoracija unutrašnje priprate i delom naosa Studenice očuvana je vrlo dobro. U oceni tog živopisa nema kolebanja: ovaj ansambl spada u vrhunska dostignuća srp. slikarstva u doba turske vladavine. Sočnog kolorita i sigurnog crteža studeničke zidne slike iz 1568 čuvaju ne samo monumentalne oblike starih fresaka iz 1209, nego ponavljaju, kao u kompozicijama Strašnog suda, Uspenja i Rođenja Hristovog, i stara ikonografska rešenja.<br /> Dve godine posle studeničkog nastao je živopis gračaničke priprate. Posebne vrednosti ovog slikarstva su dekorativnost, smela koloristička rešenja i vešto komponovanje, mada se u crtežu stojećih figura zapažaju izvesne krutosti.<br /> Poslednji veliki poduhvat odveo je pećke majstore u manastir Nikole Dabarskog kod Priboja, gde su oko 1571 dekorisali naos i pripratu hrama. Uprkos velike oštećenosti živopisa u naosu, jasne su stilske veze sa ansamblima u Studenici i Gračanici. U priprati, čije su zidne slike ktitorskim portretima tačno datovane u 1571, opaža se, međutim, prisustvo anonimnog majstora koji je došao iz Primorja i samo delimično usvojio stil rada pećkih živopisaca.<br /> Posle Nikole Dabarskog prestaje zajednička aktivnost ove grupe slikara kao dekoratera velikih manastirskih središta. Po očuvanim spomenicima može se pratiti njihovo sazrevanje u toku čitave jedne decenije. Pri tom se jasno opaža, pored ostalog, da se oni u stilskom pogledu mnogo oslanjaju na rešenja srp. slikarstva prve pol. XIV <em>v.</em> Koreni ove pojave leže u okolnosti da su u prvom redu naručioci-Sokolovići, pa i sami majstori, gledali u starijem slikarstvu iz doba najvećeg uspona srp. države uzore koje treba podražavati.<br /> Među mnogobrojnim živopiscima iz druge pol. XVI i poč. XVII <em>v.</em> bilo je nekoliko ličnosti koje nisu mnogo zaostajale za pećkim patrijaršijskim majstorima. To se u prvom redu odnosi na anonimne slikare pećinske crkve u Crnoj Reci kod Tutina, čiji živopis pripada sedamdesetim-osamdesetim godinama XVI <em>v. </em>Po brižljivoj obradi lica i naklonosti prema dekorativnom detalju odeće ili ornamenta, oni predstavljaju izuzetnu pojavu. Jedan od dvojice majstora koji rade u crkvi sv. Nikole u Velikoj Hoči oko 1577 ima snažno osećanje za boje i ravan je gotovo pećkim majstorima u njihovim najboljim danima.<br /> Ostali živopisci iz druge pol. XVI <em>v.</em> u Srbiji ne poseduju takve kvalitete, ali su mnogi među njima sasvim korektni izvođači (Budisavci kod Peći 1568, Drsnik kod Peći sedamdesetih god. XVI <em>v</em>., Dubnica kod Vranja 1576—77). Za seosku klijentelu malih zahteva rade slabi slikari koji nisu uspeli da ovladaju ni osnovama zanata, pa se muče sa proporcijama figura i kompozicionim problemima (Trnava kod Raške 1579—80, Lopardinci kod Bujanovca, kraj XVI Đurakovac kod Peći 1592).<br /> Pokušaj patrijarha Jovana da, u savezu sa evr. dvorovima, otpočne borbu za oslobođenje u prelaznim godinama iz XVI u XVII <em>v.</em> uneo je na području Pećke patrijaršije dosta nesigurnosti, što je otežalo dalji rad na obnovi umetničkog života. Otuda je i najveći živopisački poduhvat u Srbiji na početku XVII <em>v.</em> — dekorisanje naosa i oltarskog prostora Novog Hopova — bio poveren 1608 slikarima koji su došli iz sev. Grčke. To se može zaključiti ne samo po grč. natpisima ili predstavljanju nekih neuobičajenih tema (Pokolj vitlejemske dece, Uzdizanje časnog krsta i dr.) već i po stilskom izrazu, tuđem tradicijama srp. slikarstva. Otuda slikarstvo Novog Hopova stoji usamljeno, a način rada slikara, među kojima je bilo vrlo iskusnih majstora, ostaje neprihvaćen. Među malobrojnim spomenicima zidne dekoracije tada nastale od ruku srp. majstora vredne su jedino freske u oltarskom prostoru Ježevice kod Čačka iz 1609, sigurno izvedene i sa osećajem za monumentalnost.<br /> Ikonopis u razdoblju od sredine XVI do poč. XVII <em>v. </em>doživeo je, kao i zidno slikarstvo, svoj puni procvat u prvim decenijama posle obnove Patrijaršije. Iz tih vremena potiču najlepši primerci ikona u Srbiji, što se naročito dobro vidi po zbirci u manastiru Dečanima. Vodeći ikonopisci su u toj meri bliski živopiscima pećke i gračaničke priprate, Studenice i Nikole Dabarskog, da ne postoji sumnja da su u pitanju članovi istog slikarskog kruga. Njima je svakako pripadao i čuveni ikonopisac <em>Longin,</em> pećki monah, čija se delatnost može pratiti od početka sedamdesetih godina do kraja XVI <em>v.</em> Mnogo tražen, on je radio u raznim krajevima Pećke patrijaršije (Piva, Lomnica), ali se najviše kretao po Metohiji (Pećka patrijaršija, Dečani, Velika Hoča). Dobar crtač, siguran u komponovanju, on najviše privlači svojim svetlim, gotovo pastelnim koloritom (ikone istaknutih monaha i velikih praznika iz Dečana, 1572). Njegove naklonosti prema književnosti našle su odraz na velikoj ikoni Stefana Dečanskog sa scenama iz njegovog života, rađenim po biografiji G. Camblaka oko 1580. U kasnim godinama pod ruskim uticajem crtež mu je postao veoma naglašen, a paleta tamnija (ikona Marije Egipatske i Jovana Lestvičnika iz 1596). Neke druge ikone iz Dečana (Hrista, Bogorodice, Jovana Bogoslova, zatim veliko Raspeće iz 1594, mala ikona Preobraženja) vrlo su bliske Longinovom načinu rada, ali sudeći po veoma preciznom crtežu i izvesnim stilizacijama, one su delo nekih drugih majstora pećke grupe.<strong><br /> </strong>Kasniji ikonopis ne zaslužuje mnogo pohvala. Za to su tipičan primer ikone iz 1602, ranije netačno datovane, koje je zograf <em>Mitrofan</em> naslikao za neki manastir u Ovčarsko-Kablarskoj klisuri. Nekadašnja plemenitost kolorita i crtačka sigurnost izgubila se i sada je preovladalo preterano isticanje linije i nesigurnost pri određivanju proporcija ljudskih figura. Čak i tadašnji bolji ikonopisci, kao anonimni autor ikone sv. Fevronije sa scenama žitija iz Gračanice (1607—08) ne prelazi korektnu ilustrativnost.<strong><br /> </strong>I u oblasti minijaturnog slikarstva najbolja dela ostavili su slikari pećkog umetničkog kruga. Tri rukopisa iz šezdesetih-sedamdesetih godina XVI <em>v., </em>koja sigurno njima pripadaju, rasturena su danas na razne strane: jedno četvorojevanđelje (br. 16.832) sada je u Cetinju, drugo pripada manastiru Krušedolu, a treće, <em>Leontijevo</em> četvorojevanđelje, nazvano tako po iluminatoru, čuva se u Staroj crkvi u Sarajevu. Sve njih, mada rađene od raznih majstora, sjedinjuju jasne stilske bliskosti i neki karakteristični detalji slikarskog postupka. Najlepši su autorski portreti iz cetinjskog rukopisa, slikani sveže i prefinjenom skalom boje. Ostale rukopisne knjige sa ilustracijama, nastale neposredno posle 1557, dela su ili slabih majstora seoske klijentele (Beočinsko četvorojevanđelje prezvitera Cvetka, 1560) ili prepisivača koji se zadovoljavaju samo kolorisanjem neveštog crteža. Najčešće su rukopisne knjige ukrašavane samo inicijalima ili na počecima pojedinih odeljaka i zastavicama, koje mogu biti katkada vrlo efektno komponovane.<strong><br /> </strong>Treće razdoblje srp. umetnosti pod Turcima obuhvata gotovo celi XVII <em>v.</em> Pod patrijarhom Pajsijem, naročito u Crnoj Gori, ali i u Srbiji, došlo je do novog umetničkog procvata. Za to naročitu zaslugu ima <em>Georgije Mitrofanović</em>, slikar iz manastira Hilandara na Svetoj Gori. Donoseći iskustva italo-kritskih radionica, on ih je vezao za domaće tradicije pećkih majstora iz vremena Makarija Sokolovića i tako stvorio poseban stilski izraz koji je imao svoje sledbenike u najboljim majstorima XVII <em>v.</em> Najveći broj svojih radova Mitrofanović je ostavio u Hilandaru; posebno značajni su mu ikonostas u crkvici sv. Trifuna (1620—21) i dekoracija hilandarske trpezarije (1621 i 1622). U našoj zemlji, pored Morače, Zavale i Dobričeva, restaurirao je zidne slike u pećkoj crkvi sv. Dimitrija 1619—20. Mitrofanovićev slikarski postupak: otmenost stavova njegovih figura, svetli kolorit, brižljivo nijansiranje partija na licu, oponašan je naročito kasnije u Crnoj Gori, ali je i u Srbiji blagotvorno delovao. Među ansamblima zidnih slika koji održavaju visoki domet Mitrofanovića ističe se živopis u naosu i priprati Ježevice (1636) skladnošću crteža i brižljivim modelovanjem inkarnata. Neki drugi ansambli (manastir Pustinja 1622, priprata crkve Sretenja u Krušedolu 1634, crkva Bogorodice u Sredskoj kod Prizrena 1646—47), iako ne predstavljaju izuzetna ostvarenja, ilustriraju solidan nivo slikarstva prve pol. XVII <em>v</em>.<br /> Pored domaćih slikara sredinom XVII <em>v.</em> po srp. krajevima kreću se i grupe grč. majstora. Najbolji među njima dekorisali su pripratu Hopova 1654. Prilagođavajući se vešto unutrašnjoj arhitekturi, ovi anonimni majstori prekrili su zidove živopisom hladnog kolorita, čija je posebna odlika puna spiritualizacija likova.<br /> U kasnim godinama XVII <em>v.</em> najplodniji i jedan od najboljih majstora u nas je <em>Radul</em> koji radi pretežno u Crnoj Gori, ali i u Metohiji. Tako je islikao crkvu sv. Jovana u Crkolezu 1673, a sledeće godine Sv. Nikolu u pećkom kompleksu građevina. U ovim hramovima uočljive su bliskosti Radulovog slikarskog postupka sa Mitrofanovićem, ali u isto vreme i ogrubljavanje formi: kontrasti svetla i sene su nagli, pokret je postao krut, a kolorit izgubio spontanost. Opadanje slikarskih znanja u poslednjim decenijama XVII <em>v.</em> još je upadljivije kod drugih slikara, Radulovih suvremenika. Pop <em>Danilo</em> koji radi u Hilandaru (paraklis Sv. Nikole), uprkos sveg truda, pokazuje svojim delom samo nemoć i preživelost slikarstva u vizant. tradicijama krajem XVII <em>v.</em><br /> Dok između 1614 i 1690 na području Crne Gore rade najbolji ikonopisci toga doba, u Srbiji nema značajnih predstavnika. Dečanska ikona Jovana Preteče, izgleda iz 1620, na kojoj su se potpisali slikari <em>Georgije</em> i <em>Kozma,</em> zbog svojih skromnih kvaliteta teško da je rad uglednih majstora Georgija Mitrofanovića i Kozme, autora moračkih ikona i živopisa u kapelama. Nepoznati slikari koji rade za seoske poručioce imaju i malo znanja i malo ambicija, što se vidi po ikonama u selima oko Peći i Prizrena (Kijevo 1637—38, Donja Bitinja 1635—36). Jedan dobar ikonopisac živi u tim vremenima na Svetoj Gori. To je <em>Jovan zograf</em> iz Hilandara, đak G. Mitrofanovića, koji je svetli kolorit svoga učitelja izmenio i učinio toplijim, kako to pokazuju ikone sv. Dimitrija i sv. Petke, obe iz 1632. Imenjak hilandarskog Jovana bio je slikar posmrtnog portreta patrijarha Pajsija iz 1663, vlasništva Muzeja u Ravenni. Lik starog patrijarha slikan je minuciozno i sa primernim poznavanjem slikarskog zanata. Dve ikone — Hrista sa sv. Nikolom i Bogorodice iz pećkog Sv. Nikole, kao i žitejna ikona sv. vrača Kuzmana i Damjana iz Patrijaršije (1674) — sve tri Radulov rad, poslednji su reprezentativniji primerci kasnih ikona vrednih pažnje.<br /> Dva rukopisa sa najvećim brojem minijatura iz perioda turske vladavine nastala su u prvoj pol. XVII <em>v. </em>Prvi je Šestodnev i Kozma Indikoplov iz·Trojice Pljevaljske (1649), drugi je kopija Minhenskog psaltira, rađena između 1627 i 1630 u manastiru Vrdniku, a uništena u bombardovanju Beograda 1941. Pri kopiranju Minhenskog psaltira, uprkos želje da se ikonografski i stilski ponovi uzor sa kraja XIV <em>v.,</em> došao je do izražaja duh epohe. Mada anonimni majstor pokazuje izvesne krutosti u crtežu, u celini on je sa uspehom iskopirao, uz manje izmene, preko 150 ilustracija. Drugi spomenici minijaturnog slikarstva tog perioda su znatno slabijih kvaliteta, kakav je slučaj sa Triodom manastira Rače, radom inoka <em>Hristifora</em>, iz 1673, u kome su kopirane ilustracije Trioda Mrkšine crkve štampanog 1565.<br /> Velika seoba iz 1690 gotovo je prekinula svaku umetničku aktivnost u krajevima južno od Save i Dunava. Od većih poduhvata sa prelaza XVII u XVIII <em>v.</em> zna se jedino za živopisanje naosa Nikolja Kablarskog 1697. Monumentalne kompozicije i likovi svetitelja natprirodne veličine rađene su tako neuko da je taj ansambl primer agonije srp. slikarstva u istočno-hrišćanskim tradicijama. I slikarstvo zografa u Južnoj Ugarskoj u prvim decenijama XVIII <em>v.</em> takođe bezuspešno pokušava da ponovi stare oblike, ali katkada ipak ostvari zanimljiva rešenja živošću i neočekivanim spregovima boja i čudnim stilizacijama.<tab>S. Pet.</tab><br /> SLIKARSTVO XVIII—XIX VEKA<br /> <strong>Barok </strong>u srp. umetnosti počinje zvanično 1690, zapravo posle Velike seobe, i to u krajevima koje će, posle Požarevačkog mira od 1718 i Beogradskog mira od 1738, obuhvatiti Karlovačka mitropolija. Proces prelaženja s tradicionalne na baroknu umetnost nije bio jednostavan, a ni stilski jasan. Mogu se, uglavnom, uočiti tri vremenska perioda. Prvi se naziva prelaznim razdobljem i obuhvata likovnu delatnost od Seobe do četvrte desetine XVIII <em>v. </em>To je, zapravo, razdoblje prilagođavanja savremenim stilskim shvatanjima, a vrši se skoro isključivo preko ikonopisa i zidnog slikarstva. Akteri su mnogobrojni zografi, pridošlice sa juga ili zatečeni, čija se delatnost odvija uglavnom po manastirima Fruške gore.<br /> Znamo za sada da je u manastiru Vrdniku radio jeromonah <em>Stefan Ravanicki, </em>u Hopovu i Pribinoj Glavi monasi <em>Arsenije </em>i <em>Kalinik</em>, u Bešenovu jeromonah <em>Hristofor</em>, u Beočinu monah <em>Jona. </em>Njima treba dodati nekoliko zografa - monaha iz Rusije, <em>Vasilija Romanoviča, Grigorija Gerasimova</em> i <em>Jova, </em>pridvornog živopisca patrijarha Arsenija IV. Njihovo je slikarstvo u strogim svetogorskim tradicijama, ali ne bez radoznalosti za stilske novine sa zapada. Na vrhovima ove i ovakve monaškе umetnosti stoji slikar, graver i majstor crkvenog veza <em>Hristofor Žefarović </em>(?<strong>—</strong>1753), autor fresaka u manastiru Bođanima iz 1737, i <em>Amvrosije Janković </em>(1731—?) koji 1768 slika scene iz Hristova života u trpezariji manastira Rakovca, a 1773—75 veliku kompoziciju Kosovske bitke u trpezariji manastira Vrdnika. Na njihovim delima su odstupanja od vizant. principa vrlo jasna, ne samo u primeni barokiziranih dekorativnih elemenata već i u shvatanju volumena i u konstrukciji planova.<br /> Drugo razdoblje nazivamo razdobljem građanskih umetnika; ono počinje u četvrtoj deceniji XVIII <em>v. </em>s delatnošću zografa i živopisaca zanatlija, koji pripadaju svetovnom staležu, a kreću se u grupama od manastira do manastira, i od crkve do crkve, slikajući ikone i zidne kompozicije na prostoru od južne Srbije do srednje Ugarske. Znamo za grupu zografa <em>Andreje Andrejevića, </em>u čija dela idu freske manastira Vraćevšnice (1737) i crkve Lazarice kod Kruševca. Od ove grupe se odvajaju pojedini zografi i nastanjuju po kulturnim ili ekonomskim centrima Karlovačke mitropolije, osnivajući radionice za izradu ikona i portreta: <em>Nikola Janković </em>i <em>Georgije Stojanović </em>u Sremskim Karlovcima; <em>Nedeljko Popović Šerban </em>u Aradu i Temišvaru, autor ikona u Modošu, Radimni, Ovsenici, Senti, manastiru Sen-Đurđu itd. Već od sredine XVIII <em>v. </em>većina ovih umetnika zadržava se stalno po gradovima, radeći ne samo za crkvu već i za građansku klijentelu. Na njihovim delima, koja više nisu samo ikone već i portreti, pa čak i mrtve prirode, uticaj baroka je sve vidljiviji. Oni zadržavaju tradicionalnu zlatnu pozadinu ili arhitektonsku dekoraciju bez perspektive ali je njihovo modelovanje slobodnije, anatomija realnija a komponovanje u planovima sve češće. Među najstarije ovakve slikare ide <em>Joakim Marković</em>. On deluje u Novom Sadu već od 1740, slikajući ikone, portrete i mrtve prirode. Njegova glavna dela su dve istor. kompozicije u crkvi sela Plavšinaca kod Kostajnice. U Novom Sadu radili su moleri <em>Andrija, Maksim Hristiforović, Stefan, Dimitrije Janković </em>i <em>Dimitrije Konstantinović. </em>Međutim, najznačajniji su <em>Vasilije Ostojić </em>(?—1791), autor ikonostasâ u manastiru Rakovcu iz 1763, crkve u Budimu 1764—65 i Uspenske crkve u Novom Sadu 1768, i njegov saradnik <em>Janko Halkozović </em>(?—1794), autor ikonostasa u manastiru Mala Remeta (prestone ikone) od 1757, manastira Beočina od 1758, crkve u Osijeku od 1769, crkve u Tenju od 1777. U Sremskim Karlovcima su radili <em>Mihailo Jevtić, Grigorije Popović </em>i <em>Dimitrije Bačević. </em>Ovaj poslednji je verovatno najznačajniji umetnik ovog razdoblja. Slikao je ikonostas Nikolajevske crkve u Zemunu 1762, ikonostas crkve u selu Krušedolu 1763, manastira Beočina 1765, u selu Sarvašu 1766, manastira Jaska i Gornje crkve u Sremskim Karlovcima 1769—71. U Aradu je delovao <em>Stefan Tenecki, </em>ruski đak, autor ikonostasa crkve u Vilovu iz 1752, manastira Bezdina iz 1753, zatim u crkvi u Lugošu, Aradu i Blažu (Erdelj), kao i jednog autoportreta, prvog u novijem srp. slikarstvu. U Vršcu radi <em>Nikola Nešković</em>, autor jednog portreta, velike kompozicije »Tajna večera« iz 1762, zatim ikonostasa u kapeli vladičanskog dvora u Vršcu. Osijek je poprište delovanja <em>Jovana Grabovana </em>(oko 1720—oko 1781), autora ikonostasa u manastiru Orahovici, u manastiru Lepavini iz 1775, u Stonom Beogradu (Székesfehérvár) iz 1776, u Gudovcu iz 1780 i u Slatini iz 1785. U Dalju, kraj Osijeka, rade <em>Jovan Isajlović st. </em>(?—1807) i <em>Grigorije Jezdimirović </em>(1769—?). Isajlović je slikao ikonostas crkve u Senti 1782, crkve u Deronjama i, 1803, manastira Sen-Đurđa u Banatu, a s Jezdimirovićem ikonostas crkve u Čepinu 1796. Ovom razdoblju pripada i nekoliko manje značajnih slikara: <em>Mihailo Popović </em>iz Bjelovara, <em>Jovan Popović </em>iz Segedina, <em>Ignjat Vidnjević </em>iz Pakraca, <em>Mihailo Bokorović </em>iz Biskupije, <em>Joakim Jovanović </em>iz Temišvara.<br /> Treće razdoblje pripada baroknom slikarstvu i zastupljeno je mlađim umetničkim generacijama, koje su svoje obrazovanje počele u radionicama domaćih majstora, slikara-zanatlija, a završile ga u slikarskim akademijama Beča, Požuna ili Venecije. Oni su potpuno zapadnjački orijentisani i sa njihovim delima, bez obzira da li su to ikone, portreti, mrtve prirode, istor. kompozicije ili pejzaži, srp. umetnost konačno napušta tradicije. Preokret u ovome smislu odigrava se na zidnim slikama u naosu crkve manastira Krušedola, koje je 1756 izveo nama još nepoznat živopisac, a vrhunac dostiže na ikonostasu crkve u Aleksandrovu kraj Subotice, slikanom 1766 od jednog takođe nepoznatog umetnika. Prvi iz ove grupe koga znamo jeste <em>Dimitrije Popović </em>(1727—?). On je učenik D. Bačevića, a 1763 stupa na bečku akademiju. U toku svoga života i rada po Banatu, Hrvatskoj i Slavoniji naslikao je sledeće ikonostase: u Čakovu 1771, u Orlovatu 1772, u Srpskom Itebeju 1774, u Srpskom Pardanju 1779; zatim jedno Vaznesenje u katoličkoj crkvi u Titelu (1770). Mada sasvim barokno raspoložen, D. Popović još upotrebljava tradicionalnu pozlaćenu pozadinu i pozlatu na draperijama. Drugi Bačevićev učenik, <em>Teodor Kračun </em>(?—1781), nesumnjivo je najveći slikar srp. baroka. Sarađivao je s Bačevićem na ikonostasima u Krušedolu i Jasku. Oko 1769 odlazi u Beč na akademiju, gde Bačevićev način slikanja zamenjuje jak uticaj F. A. Maulpertscha i P. Trogera. Slikao je sledeće ikonostase: manastira Hopova 1770, crkve u Somboru 1772, u Laćarku 1773, u Neštinu 1773—75, u Sremskoj Mitrovici 1775, u Suseku 1779, u Sabornoj crkvi u Sremskim Karlovcima, mali 1780, veliki (u zajednici s Jakovom Orfelinom) 1781. Ostavio je takođe i nekoliko portreta, među njima portret mitropolita Pavla Nenadovića i episkopa Jovana Jovanovića. Pred kraj života, Kračun se osetno približava rokajnom načinu slikanja i rokajnoj paleti. Treći značajan slikar ovog razdoblja je <em>Teodor Ilić Češljar </em>(1746—1793). Učio je isprva u Temišvaru, zatim, po svoj prilici, na bečkoj akademiji, a možda i u Veneciji. Slikao je 1775 jevanđeliste na tornju srp. crkve u Budimu, 1782 ikonostas crkve u Mokrinu, 1785 kompoziciju »Mučenje sv. Varvare«, 1787 veliki portret episkopa Jos. Jovanovića Šakabente, 1789 portrete članova porodice Avakumović, 1790 ikonostas u Kikindi, 1791 dve zidne kompozicije u crkvi u Kikindi i ikonostas crkve u Staroj Kanjiži, 1793 delove ikonostasa i zidnih slika u Bačkom Petrovom Selu. Isprva je pod uticajem rokajnog slikarstva, a u kasnijim delima približava se klasicizmu. Ovaj se uticaj novih strujanja opaža još jače na slikarstvu <em>Jakova Orfelina </em>(?—1803). On stupa 1766 na bečku Bakrorezačku akademiju, ali se bavio isključivo slikanjem ikona i portreta. Njegovi su ikonostasi: 1781 u Sabornoj crkvi u Sremskim Karlovcima (sa T. Kračunom), 1784 u manastiru Grgetegu, 1790 u Staparu, 1792 u Velikim Radincima, 1794 u Kraljevcima, 1802 u manastiru Bezdinu. Svojim akademskim crtežom i čvrstim modelovanjem nagoveštavao je blizinu klasicističkih shvatanja. Njegovom krugu pripadaju slikari: <em>Kozma Kolarić </em>(zidne slike u manastirima Bešenovu i Pribinoj Glavi), <em>Stefan Gavrilović </em>(ikonostasi u Sremskoj Kamenici 1800, Platičevu 1805, Surčinu 1807, Kuzminu 1813, Bukovcu 1814), <em>Grigorije Davidović Čalmanski </em>(ikonostasi u Kuzminu, manastiru Šišatovcu, Batajnici).<br /> <strong>Klasicizam </strong>se javlja već krajem XVIII <em>v.,</em> skoro u isto vreme kada i na Zapadu. Kao granične godine uzete su 1790 i 1848. Uticaji ovoga stila dolaze preko gravira, zatim preko klasicistički vaspitanih nastavnika bečke akademije, H. F. Fügera i P. Krafta.<br /> Na čelu novog stilskog shvatanja stoji <em>Arsen Teodorović</em> (1767—1826). Pohađao je bečku akademiju 1788—95, zatim živeo i radio u Temišvaru, Velikom Bečkereku i Novom Sadu. Naslikao je velik broj ikonostasa: 1798 u Futogu, 1800 u Pakracu, 1808—09 u Vršcu, 1809 u Velikom Sent-Miklošu, 1810 u Budimu, 1812 u Belenjišu, 1813 u Karlovcu, 1815—16 u Sremskoj Mitrovici, 1817 u Velikom Bečkereku, 1818 u Bavaništu, zatim u Starom Bečeju, Melencima, Saravoli, Baji, Ruskom Krsturu, Kucuri. Teodorović je daleko značajniji kao portretista. Poznati su i cenjeni »Portret Dositeja Obradovića« iz 1794, »Kirilo Živković« iz 1795, zatim portreti »Avrama Mrazovića«, »Gavrila Bozitovca«, »Barona Duke«, »Makrene Kojić«. Njegovo slikarstvo je spoj majstorskog crtanja i strogog modelovanja, na način bečkih akademičara. Njegovom krugu pripadaju: <em>Jovan Stajić-Tošković</em> (1799—1824), autor nekoliko klasicističkih kompozicija, kao što su »Jupiter i Heba«, »Ceres«; <em>Dimitrije Bratoglić </em>(1764—1813) i <em>Jovan Stanisavljević</em> (1816—1842). Drugi istaknuti umetnik ovoga pravca je <em>Pavel Đurković</em> (1772—1830). Učio je verovatno u Požunu. Oko 1801 je dvorski slikar ugarskog palatina. Slikao je ikonostase (u Beloj Crkvi 1792, u Vršcu 1804—06, u Somboru 1812, u Dalju 1822—24) i veliki broj portreta: »Vuka Karadžića«, »Kneza Miloša Obrenovića«, »Atanasija Stojkovića«, »Feldmaršala Duke«, itd. Bio je, kao portretista, izvrstan psiholog i stilski čvrsto izgrađen. Za njim slede <em>Jeftimija Popović</em> (1797—1858), <em>Aksentije Janković</em>, <em>Georgije Bakalović</em> (1786—1843), <em>Petar Čortanović</em> (1799—1868), <em>Konstantin Pantelić</em> (1802—1882).<br /> Bidermajerska varijanta klasicizma počinje sa slikarstvom <em>Konstantina Danila</em> (1798—1873). Učio je u Temišvaru kod nekolicine lokalnih umetnika a zatim putuje po Banatu, radeći portrete građana i seoskih plemića. Već na prvim delima ove vrste pokazuje izvanrednu veštinu u crtanju i modelovanju, sa izvesnom predilekcijom ka sentimentalizmu. Slikao je uglavnom ikonostase (1829—33 u Pančevu, 1833—36 u Uzdinu, 1837—43 u Temišvaru, 1851—55 u Dobrici, 1858—61 u Jarkovcu), dve ili tri kompozicije, jednu mrtvu prirodu i veliki broj portreta, među kojima su najpoznatiji: »Pavel Kengelac«, »Ùmetnikova žena«, »Gđa Weigling«, »Gđa Töteszi«, »Petar Jagodić«, »Istoričar Schwicker« itd. Sličan Danilu po daru, ali daleko produktivniji, bio je <em>Nikola Aleksić</em> (1808—1873). Učio je kod A. Teodorovića, proveo tri godine na bečkoj akademiji (1828—30), putovao po Italiji i nastanio se u Aradu. Naslikao je velik broj ikonostasa (1839 u Oroslamošu, 1844 u Szombathelyu, 1850 u Elemiru, 1854 u Dragutinovu i Kumanima, 1858 u Klariji, 1859 u Melencima, 1862 u Varjašu, 1863 u Malom Bečkereku, zatim u Staroj Kanjiži, Molu, Gospođincima, Aradu itd.), zatim veliki broj portreta, od kojih su naročito poznati: »Umetnikova deca«, »Jelisaveta Ninković«, »čovek u plavom«, »Žena u crvenoj naslonjači«. Ostavio je i nekoliko istor. kompozicija. Ovoj grupi umetnika pripada i <em>Katarina Ivanović</em> (1811—1882). Učila je slikanje u Pešti i u Beču, kao vanredan student akademije. Posle 1840 odlazi u München a u toku 1842 putuje po Italiji. God. 1846—47 je u Beogradu, a zatim se povlači u Stoni Beograd u kome živi i radi do smrti. Slikala je portrete (»Autoportret«, »Kneginja Persida«, »Žena u srpskom«, »Sima Milutinović Sarajlija«), mrtve prirode (»Grožđe«, »Mrtva priroda s grožđem«), žanr-slike (»Starica se moli pred obed«, »Italijanski vinogradar«, »Posle litije«, »Smrt sirotice«, »U ateljeu«), istor. kompozicije (»Osvajanje Beograda 1806«, »Zakletva kralja Matije«, »Prosidba Olivere-Mare«). Za njom dolaze: <em>Jovan Popović</em> (1810—1864), možda najbolji portretista ovoga vremena; <em>Uroš Knežević</em> (1811—1876), najplodniji portretista klasicizma; <em>Jovan Isajlović</em> (1806—85); <em>Živko Petrović</em> (1806—1868), i, na kraju, poslednji predstavnik klasicizma, <em>Dimitrije Avramović</em> (1815—1855). Učio je u Novom Sadu, zatim, od 1836, na akademiji u Beču. God. 1841—49 radio je u Beogradu. Slikao je ikonostase (Saborne crkve u Beogradu 1841—45, Karađorđeve crkve u Topoli 1846, manastira Vrdnika 1852—53), portrete (»Vuka Karadžića«, »Kneza Mihaila«, »Joakima Vujića«, »Sime Milutinovića Sarajlije«) i kompozicije (»Hristos hrani narod«, »Apoteoza Lukijana Mušickog«). Napisao je i dve knjige о umetnosti Svete Gore.<br /> <strong>Romantizam </strong>je trajao 1848—78. On zapravo počinje delima dvojice klasicistički vaspitanih slikara, <em>Pavla Simića </em>(1818—1876) i <em>Jovana Klajića</em> (1815—1883), koji su bili pod jakim uticajem nazarenske umetnosti. Obojica su studirali u Beču i slikali uglavnom portrete i ikonostase.<br /> Nagoveštaj romantizma ogleda se u Simićevim kompozicijama »Ilija Birčanin predaje harač« i »Hadži-Ruvim i Hadži-Đera«, nastalim 1851—52, kao i na Klajićevim kompozicijama »Solomonov sud« i »David sa harfom«, slikanim pod nesumnjivim uticajem nazarena. Osim ovoga, Klajić je slikao ikonostase Jovanovske crkve u Novom Sadu 1853, u Kuzminu 1855, u Turiji 1857, u Starom Vrbasu 1858, u Kulpinu 1862, u Irigu 1863—64, a Simić u manastiru Kuveždinu 1850—53, u Šapcu 1853, u Starom Futogu 1855, u Đurđevu 1857, u Novom Bečeju 1858, u Senti 1859—60, Nikolajevske crkve u Novom Sadu 1863, u Bašaidu 1864, u Glini 1867, u Pirošu 1868, Saborne crkve u Somboru 1870, Harišove kapele u Zemunu 1875. Ovom prelaznom vremenu pripadaju još slikari <em>Arsenije Petrović</em> (1803—1867) i <em>Nikola Dimšić</em> (1821—1882). — Prvi predstavnik romantizma je <em>Novak Radonić</em> (1826—1890). Učio je prvo kod N. Aleksića, zatim, 1851—56, na bečkoj akademiji; 1858—59 putuje po Italiji. Već posle 1860 slika sve manje i na kraju se posvećuje književnom radu. Naslikao je niz izvanrednih portreta (»Mladi kaluđer«, »Teofan Živković«, »Dečak Dušan Popović«, »Žena sa crvenom narukvicom«, nekoliko autoportreta), od kojih su najbolji oni između 1857 i 1860; slikao je i nekoliko kompozicija (»Smrt cara Uroša«, »Smrt Kraljevića Marka«, »Vile krunišu Branka«), jedan pejzaž (»Manastir Hopovo«) i tri ikonostasa: u Srbobranu 1860, u Adi 1863 i u Ilandži (nezavršen) 1875. Ostavio je i veći broj izvanrednih crteža, rađenih u Italiji. Drugi značajan predstavnik romantizma je <em>Ljubomir Aleksandrović</em> (1828—1887); učio je isprva kod N. Aleksića, zatim kod K. Danila, a oko 1850 na bečkoj akademiji. Od njega je ostalo nekoliko ikona i jedan ikonostas (u Ferdinu iz 1873—76), 2—3 portreta (»Umetnikova žena«, »Prota Vasa Živković«), i jedna izvanredna žanr-kompozicija iz 1876, »Beračica«. Međutim, vodeći umetnik srp. romantizma je <em>Đura Jakšić</em> (1832—1878). Učio je prvo u Pešti, pa u Temišvaru, zatim odlazi u Veliki Bečkerek K. Danilu. God. 1851 je u Beču ali ne posećuje akademiju; 1853 prelazi u München na akademiju. U Beč odlazi još jednom, i u toku 1861—62 studira na istor. odseku akademije. Slikarsku karijeru započinje 1848—49 tipično romantičnim kompozicijama, kao što su »Šiljonski sužanj« po Byronu i »Pad Sentomaša«. Zatim nastaju kompozicije »Bakljada na Stambol-kapiji« iz 1859, »Karađorđeva smrt« i »Smrt vojvode Bačevića« iz 1862, »Takovski ustanak« iz 1864, »Knez Mihailo na odru« iz 1868 i »Noćna straža« iz 1876. Načinio je, osim toga, niz slika s likovima junaka iz narodnih pesama. Jakšić je ne manje značajan kao portretista. Od najstarijeg, »Devojke u plavom«, pa preko »Kneza iz Crnje«, »Katarine Protić«, »Direktora Ćirića«, »Majora Varjačića«, »Milosava Ristića«, do onih poslednjih, »Mladog kneza Milana« i »Đorđa Ivanovića Masadžije«, Jakšić je u neprestanom usponu, te će ta njegova dela, pored nekoliko ikona i 2—3 kompozicije, ostati kao najsnažnija platna ovoga stilskog razdoblja. Najbliži Jakšiću po daru bio je njegov vršnjak <em>Stevan Todorović </em>(1832—1925). Studirao je na bečkoj akademiji 1850—53, proveo dve godine u privatnim studijama u Beču i Münchenu, zatim putuje u dva maha, 1862 i 1864, u Italiju, a posetio je na kraće vreme i Pariz. Kasnije će obići Tursku i Malu Aziju. U Beograd prelazi za stalno 1857, i tu otvara crtačku i gimnastičku školu, zatim postaje nastavnik crtanja u gimnazijama. Naslikao je nekoliko ikonostasa (u Topčideru, Vaznesenske crkve u Beogradu, u Izvoru, Opovu, Brčkom Pakracu, Jagodini, Negotinu, Palanci itd.); međutim, daleko je bio plodniji i značajniji u slikanju portreta. To je čitava jedna galerija srp. građanskog društva iz druge pol. XIX <em>v.</em> Među njima su od posebne vrednosti: dva autoportreta, »Kornelije Stanković«, »Major Ilić«, »Kneginja Julija Obrenović«, »Kapetan Miša Anastasijević«. Slikani su nadahnuto, toplo, širokim potezima, s nesumnjivim majstorstvom. Slikao je i pejzaže (»Manastir Manasija« iz 1857), istor. kompozicije (»Smrt Hajduka Veljka«, »Postriženje sv. Save«, »Despot Stefan zida Manasiju« itd.), žanr-kompozicije (»Umetnik s porodicom na Bosforu«, »Gimnastička škola«). Svojim kasnijim portretima i kompozicijama, Todorović predstavlja uvod u realističku školu. Završnu fazu romantizma predstavljaju <em>Aksentije Marodić</em> (1840—1909), <em>Dimitrije Posniković</em> (1814—1891), <em>Pavle Čortanović</em> (1830—1903) i <em>Adam Stefanović</em> (1826—1887).<br /> <strong>Realizam </strong>ima za početnu granicu 1878, a trajaće nepune dve decenije. Međutim, on počinje i ranije, na nekim portretima i kompozicijama S. Todorovića. Prvi predstavnik realizma je <em>Miloš Tenković</em> (1849—1890). Učio je prvo u crtačkoj školi S. Todorovića, zatim na Školi za primenjenu umetnost u Beču pa onda prelazi na akademiju u Münchenu, gde je studirao 1872—78. Ono što je u Münchenu naučio i naslikao, pokazuje 1881, na izložbi u Beogradu. Do svoje rane smrti bio je nastavnik crtanja u beogradskim gimnazijama. Ostavio je nekoliko skica i akvarela, jedan nezavršen portret i tri veoma poznate slike: »Mrtva priroda s majolikom«, »Prodavačica cveća« i »Predeo s kravama«, na kojima je realistički program oprezno ali dosledno sproveden. Još je skromnija zaostavština drugog srp. realiste, <em>Antonija Kovačevića </em>(1848—1883) koji, kao i Tenković, studira prvo u Beču a zatim u Münchenu. Bio je pozorišni slikar u Beogradu a za sobom ostavio samo dva platna: »Mrtva priroda sa svećnjakom« i »Ifigenija u Aulidi«. Treći realista iz ove generacije, <em>Đorđe Milovanović</em> (1850—1919), takođe münchenski đak, ostavio je za sobom samo jednu sliku, zaista izvanrednu »Mrtvu prirodu«. Najveći, u isto vreme i najplodniji umetnik ovog stilskog razdoblja je <em>Đorđe Krstić</em> (1851—1907). Studirao je, kao stipendista kneza Milana Obrenovića, na akademiji u Münchenu 1873—81. U međuvremenu je izlagao u Beogradu i preduzimao studijska putovanja po Srbiji. Njegovo delo je obimno, raznovrsno tehnički i tematski a podjednako visoko po vrednosti: istor. kompozicije (»Pad Stalaća«), folklor (»Pod jabukom«, »Rastanak«, »Dečak sa Orijenta«), žanr (»Utopljenica«, »Alaska vrata«), mrtve prirode (»Mrtva priroda s lubenicom«), pejzaži (»Čačak«, »Kosovo Polje«, »Babakaj«, »Manastir Žiča«, »Staza u Košutnjaku«), intérieuri (»Odžaklija«, »Priprata manastira Studenice«), portreti (»Slikar Kramer«, »Žena s belom kapom«), figuralne kompozicije (»Anatom«, »Pisac Jevanđelja«), ikonostasi (Čurug, Stari Adžibegovac, Niš, Lozovik), zatim velik broj skica srp. pejzaža i nošnji. U najzrelija dela ovoga izuzetno darovitog slikara idu: »Anatom«, »Babakaj« i »Kosovo Polje«. Završnu fazu realizma sačinjavaju tzv. akademski realisti, naime dva darovita umetnika, <em>Uroš Predić</em> (1857—1953) i <em>Paja Jovanović </em>(1859—1957). Obojica uče na bečkoj akademiji; Predić kasnije prelazi u Srbiju, a Jovanović živi i radi u Beču, Parizu, Londonu. Predić je uglavnom slikar ikonostasa (Stari Bečej, Orlovat, manastir Grgeteg, Ruma, Perlez, Preobraženska crkva u Pančevu) i portreta (»Pera Dobrinović«, »Žena s velom«), ali će ostati značajan i po svojim kompozicijama s istor. tematikom (»Hercegovački begunci«), ili moralističko sentimentalnom (»Siroče na materinom grobu«, »Vesela braća žalosna im majka«, »Pod dudom«, »Mali filosof«, »Vredne ručice«). Jovanović je pre svega, i iznad svega, portretista (»Slikar Simington«, »Mihailo Pupin«, »Mrs. Hadzon«, »Umetnikova žena«, »Draga Mašin«), i slikar velikih istor. kompozicija (»Seoba Srba«, »Krunisanje Dušanovo«, »Ustanak u Takovu«); međutim, Jovanović se proslavio širom sveta svojim folklornim kompozicijama iz Crne Gore, Sandžaka i Albanije (»Izdajica«, »Kićenje neveste«, »Borba petlova«, »Ded uči unuka mačevanju«).<br /> Kratko razdoblje između realizma i impresionizma ispunjeno je delatnošću slikara plenerista. Oni nastupaju već oko 1895, a biće ih sve do Prvog svetskog rata. Oni su, zapravo, prelaz između realističkog i impresionističkog shvatanja: slikaju u otvorenoj prirodi ali se pridržavaju akademske forme. Na njima se može, takođe, uočiti jak uticaj »Jugend-stila«. Među najstarijima je <em>Marko Murat</em> (1864—1944) münchenski đak, koji slika svetle, suncem prelivene pejzaže Dubrovnika i dubrovačke okoline (»Vrijes«, »Dah dubrovačkog proleća«, »U proleće«, »Dubrovnik«), a taj svoj luminizam primenjuje i na istor. kompozicijama (»Ulazak cara Dušana u Dubrovnik«). Slične pejzaže je slikao <em>Mališa Glišić</em> (1885—1915) koji uči u Münchenu i Italiji, i <em>Vasa Eškićević</em> (1873—1933), koji je studirao u Petrogradu, zatim <em>Đorđe Mihailović</em> (1875—1919), koji studira u Münchenu, Rimu i Parizu. Plenerizam odomaćuju <em>Rista Vukanović </em>(1872—1918) i njegova supruga <em>Beta Vukanović</em> (1875—), koji su slikali figuralne kompozicije u pejzažu, obasjane suncem, ili u prozračnim senkama zelenila. Posebnu vrstu plenerističkih pejzaža, uglavnom pejzaža sa sela, slikali su <em>Dragomir Glišić</em> (1872—1957), <em>Miloš Golubović</em> (1888—1962) i <em>Miodrag Petrović </em>(1888—1950). Među pleneristima, tri umetnika su vrlo bliska impresionizmu. Prvi je <em>Borivoje Stevanović</em> (1879—), münchenski đak, zatim <em>Ana Marinković </em>(1882—), koja studira u Beogradu, Parizu i Londonu, i <em>Branko Radulović</em> (1884—1916), učenik akademija u Pragu i Parizu. Njihova paleta je svetla i živa, faktura jedra i mobilna a svetlost, kojom prelivaju svoje pejzaže, pa čak i svoje mrtve prirode, više je analitička nego sintetična. Grupi plenerista pripadaju još <em>Paško Vučetić</em> (1871—1925), <em>Dragoljub Pavlović</em> (1875—1956), <em>Pero Popović</em> (1885— 1941) i <em>Aleksandar Sekulić</em> (1877—1942).<tab>M. Kol.</tab><br /> GRAFIKA XVIII—XIX VEKA<br /> Grafika se u doba baroka prilagođava brže od slikarstva zapadnjačkim uzorima, zahvaljujući uglavnom svojoj širokoj nameni i praktičnosti. U doba borbe za nacionalan i verski integritet, poglavari crkve, kojima je štampa bila zabranjena, široko koriste grafiku. Međutim, domaći umetnici, koji su svoj rad zasnivali na — ne tako bogatoj — domaćoj tradiciji drvoreza, nisu mogli zadovoljiti ni kvalitetom ni kvantitetom velike potrebe crkve. Od ovih domaćih majstora drvoreza u prvoj pol. XVIII <em>v.</em> poznati su po imenu: <em>Georgije Nikolić</em>, monah <em>Јопа</em> iz Šišatovca, jeromonah <em>Hristifor iz</em> Bešenova, sveštenik <em>Nikola Petrović</em> i <em>Stefan Likić.</em> Pored ovih radi i nekolicina anonimnih majstora čiji su drvorezi izvedeni uglavnom nespretno, grubim linijama i sa puno arhaične naivnosti. Drvorez se održao sve do kraja XIX <em>v.</em> Kao poslednji predstavnik srp. tradicionalne ksilografije smatra se <em>Hadži Ruvim Nenadović</em> (1754—1804).<br /> Tehnika bakroreza, koja se odavna koristila na strani, bila je ekonomičnija, trajnija u materijalu i pružala daleko veće umetničke mogućnosti od drvoreza. Kod Srba, međutim, sve do sredine XVIII <em>v.</em> nema bakroreza, pa su se zbog toga obraćali stranim graverima. Već 1692 Arsenije III Čarnojević poručio je svoj antimins kod austr. bakroresca Johanna Faliguma, a nešto docnije za sve svoje potrebe obraća se direktno u Beč. Primer patrijarha Arsenija sledili su tokom XVIII <em>v.</em> i ostale starešine srp. crkve u Austriji. Među njima je kao poštovalac grafike naročito poznat mitropolit Pavle Nenadović.<br /> Posle niza manjih grafičkih majstora rade za Srbe dva istaknuta bečka gravera: Toma Mesmer (1717—1777) i Jakov Schmutzer (1733—1811). Obojica su odigrala važnu ulogu u formiranju srp. bakroreza. Oni su po crtežima srp. slikara rezali u bakru i štampali većinu srp. bakroreza XVIII <em>v.</em> Kada je zabranjen dovoz ruskih ikona u Srbiju, a domaći ikonopisci nisu mogli da podmire potrebe tržišta, mitropolit Nenadović uspostavio je poslovne odnose sa stranim graverima, a naročito sa Mesmerom i Schmutzerom, koji su grafički predstavili manastir Rakovac, Sv. Anu u Slavoniji, Studenicu, Veliku Remetu i Hopovo.<br /> Od pol. XVIII <em>v.</em> sa ekonomskim jačanjem srp. građanskog društva raste i potreba za kulturom i umetnošću. Po građanskim kućama moglo se naći niz bakroreza i religiozne i profane sadržine. Prema sačuvanom katalogu gravira novosadskog knjižara Emanuila Jankovića (1790) vidi se da su za domaće tržište nabavljeni brojni bakrorezi poznatih savremenih engl., franc. i tal. majstora (P. F. Tardieu, R. Gaillard, F. Bartolozzi i dr.). Ovaj uvoz gravira stranih majstora, diktiran tada samo brzim porastom zahteva jedne mlade i bogate klase, imao je višestran uticaj na tadašnju sredinu. Pre svega, preko tih gravira, koje su često reprodukovale dela najvećih evr. majstora, srp. narod se upoznavao sa likovnim ostvarenjima Zapada i na taj način vaspitavao svoj ukus. Preko tih gravira učili su se naši slikari, a nešto docnije ovi bakrorezi direktno utiču na formiranje tematike i stila srp. grafike klasicizma.<br /> Oko sredine XVIII <em>v.,</em> usko vezan sa imenom T. Mesmera, javlja se i prvi srp. bakrorezac <em>Hristifor Žefarović</em> (kraj XVII <em>v.</em> — 1753), koji je sa Mesmerom rezao i štampao »Stematografiju« (1741). Ova knjiga značajna je i kao delo na kome je, sa puno veštine i poznavanja zanata, srp. majstor učestvovao u rezanju gravira, te kao takvo unekoliko predstavlja i prekretnicu u istoriji srp. grafike. Žefarović je za potrebe manastira, građanskih i duhovnih lica izradio niz bakroreza, neujednačene likovne vrednosti i u celini uzevši sa religioznom tematikom. Stilski ovi bakrorezi predstavljaju mešavinu tradicije i baroka. Osim bakroreza i antiminsa Žefarović je rezao u bakru i knjige (pomenuta »Stematografija« 1741, »Privilegije« 1745, »Opisanije svjatago božija grada Jerusalima« 1748). Poslednji njegov poznati rad je bakrorez »Sv. Stefan Šiljanović« (1753) rezan za manastir Šišatovac. Žefarović nije ostavio nijednog naslednika. Ubrzo posle njegove smrti javlja se drugi srp. veliki grafičar i jedan od najistaknutijih ljudi u drugoj pol. XVIII <em>v., Zaharije Orfelin</em> (1726—1785). Ova zanimljiva ličnost se u isti mah bavi pisanjem, prevođenjem, kaligrafijom i bakrorezom. Ceo njegov rad prožet je duhom vremena u kojem živi. Kao bakrorezac javio se 1757. Od 1761, kada datira prvi njegov veliki bakrorez »Svete besplotne sile«, on je izradio niz ikona, portreta, antiminsa, geografskih karata, ilustracija za knjige i pojedinačnih bakroreza. Najpoznatije je »Slavensko serbska Valahiska kaligrafija« (1778), malo remek-delo grafičke veštine. On je umetnik sa izrazitom naklonošću za virtuozne i barokno stilizovane ornamente i bogate draperije, koje pozajmljuje najviše od venec. majstora, u prvom redu G. B. Tiepola. Posebnu pažnju posvećivao je i pejzažu, pa je već po toj naklonosti jedinstven u srp. umetnosti tog vremena. Ovaj izraziti predstavnik srp. barokne grafike bio je na predlog J. Schmutzera izabran, kao jedini od svih srp. umetnika, za člana bečke Akademije umetnosti (1771 i 1772). Dve godine pred smrt, 1783, izrezao je svoje poslednje delo, ilustraciju »Stvaranje sveta« za Večiti kalendar. — Posle njegove smrti, srp. grafika, koja se u XVIII <em>v.</em> sa Zefarovićem i sa Orfelinom uvrstila u red evr. likovne umetnosti baroka, polako zamire. <em>Jakov Orfelin</em> (sredina XVIII <em>v.</em> — 1803), bratanac Zaharijev, premda je završio bakrorezačku akademiju u Beču, posvetio se slikarstvu. Jedini njegov graverski rad je crtež za frontispis »Istorija...« Jovana Rajića (1794) koji je izrezao u bakru J. G. Mansfeld.<br /> U periodu između 90-ih godina XVIII <em>v.</em> pa do pol. XIX <em>v.</em> — koji obuhvata vreme klasicizma kod Srba — na polju gravire javlja se nekolicina domaćih imena. Neki od njih, premda talentovani umetnici sa dobrim poznavanjem zanata, svojim radovima ipak nisu karakteristični za klasicizam, kao što su to strani graveri. Uzrok ovoj pojavi svakako je višestran. Srp. bakroresci iz prethodnog perioda nisu ostavili naslednika, a Ortačka škola u Sremskim Karlovcima (koju je osnovao mitropolit Stratimirović 1809) dala je samo jednog grafičara. Srp. knjige štampane su u Beču, Budimu, Pešti, Veneciji i Leipzigu, pa je grafika iz tih centara ušla i u izdanja naših knjiga, a pogotovo što ih najvećim delom ilustruju bečki i peštanski graveri, čiji su radovi već prožeti duhom klasicizma. Klasicističke tendencije prodirale su iz Italije u austr. kulturne centre kroz literaturu sa klasicističkim sadržajem, kao najpogodnijom formom. Gravire, koje ilustruju te knjige, svojom tehnikom samo još više podvlače formalne tendencije novog pravca — lepe i savršene oblike, strog i akademski crtež. Izvestan broj domaćih majstora takođe se orijentiše na ilustrovanje knjiga kao na unosan posao. Isto tako dolazi i do saradnje između srp. i stranih umetnika, koja se mahom sastojala u tome što su strani umetnici rezali gravire po crtežima srp. slikara (Dositejev portret koji je slikao A. Teodorović rezao je Venecijanac A. Giuliani). Ponekad su u domaće novine ili knjige unošene i kopije već postojećih slika stranih majstora (Collar je rezao po slici W. Hogartha »Čipkar Tibson« ilustraciju za »Serbski narodni list« 1837). Bilo je veoma mnogo stranih, više ili manje poznatih majstora, koji su u tom periodu radili za potrebe srp. klijentele; među njima su: J. W. Engelmann II, A. Giuliani, J. Mansfeld, G. Prixner i J. Peschky. Srp. grafičari javljaju se ponovo tek oko 1827, kada je peštanski izdavač Josif Milovuk počeo da izdaje »Obrazoizdanije slavni Srbalja«. Veći deo ovih bakroreza rezao je naš prvi poznati bakrorezac XIX <em>v., Dominik Perlaska</em> (1801—1846), koji je od 1838 rezao i čitav niz prigodnih ilustracija za »Srbske novine«. Od srp. majstora javljaju se još <em>Jeftimije Popović</em> (1794—posle 1858), <em>Mojsije Mišković</em> (1798—posle 1865), vajar <em>Dimitrije Petrović</em> (1799—1852), <em>Grigorije Vujić</em> (radio oko 1828), <em>Konstantin Lekić</em> (1802—1838) i dr. Ono što je posebno karakteristično za njihove ilustracije, to je klasicistički stil pomešan sa notom romantizma, što je sasvim razumljivo, ako se uzme u obzir da je grafika bila tesno povezana sa literaturom.<strong><br /> </strong>Sva grafika koja se javlja u ovo vreme uglavnom ima dekorativni karakter ili je ilustracija. Ona je izgubila propagandni zadatak koji je imala u XVIII <em>v. </em>i samo je još jednom — u godinama oko Prvog ustanka — njena propagandno-politička uloga došla do izražaja, kada su među srp. življem kružili bakrorezi »Krunisanje Dušanovo« rađeni po Žefarovićevom bakrorezu iz »Stematografije«.<strong><br /> </strong>Sredinom XIX <em>v</em>. prvi srp. stipendisti odlaze u Beč sa zadatkom da studiraju grafiku i slikanje. Jedan od njih je i <em>Anastas Jovanović</em> (1817—1899), koji sa tehnikom litografije ponovo oživljava srp. grafiku. Premda je skoro ceo život proveo u Beču, on je svoju umetnost stavio u službu zbliženja juž. Slovena. Po toj koncepciji i po umetničkom ukusu on je romantičar, kao što je i sama litografija, kao lik. sredstvo, izraz i oruđe romantičara. Od njegovih radova svakako je najznačajniji »Spomenici Srbski« (1850). Nešto ranije još jedan umetnik, <em>Jovan Isailović </em>(1806—1885), došao je na ideju da se bavi litografijom. Tu svoju nameru ostvario je 1848, izradivši niz portreta srp. političara u emigraciji. Posle Jovanovića još jedan srp. litograf dolazi u Beč: <em>Milivoj Nenadović</em> (1824 — ?); od njegovih grafičkih radova poznata je samo litografija »Beograd u Srbiji« (1849). — U ovo vreme skoro svako štamparsko preduzeće u inostranstvu imalo je u svom sastavu i litografsko odeljenje. Potreba za ovakvom vrstom štampe osetila se i u Srbiji, koja 1846 angažuje <em>Eduarda Braumana</em> za prvog državnog »kamenoresca«. Između 1846 i 1848 on je izradio skoro sve litografije za izdanja Drž. štamparije. Najznačajnije su svakako table za delo Dimitrija Avramovića »Opisanie drevnosti srbski u Svetoj (Atoskoj) Gori« (1847). Drž. štamparija nije uspela iz svoje sredine da izbaci nijednog talentovanog domaćeg grafičara-umetnika, a nije imala ni uslova za to. Tokom vremena bilo je sve manje posla, a vlasti su više cenile rad litografa stranaca, mahom zanatlija, no da uposle domaće umetnike. Tako se vremenom litografija srozala na nivo običnog zanata i naši umetnici su se radije bavili slikarstvom no grafikom. Postepeno grafičke poslove za naše potrebe ponovo uzimaju u ruke stranci. Jedini izuzetak čine slikari <em>Pavle Čortanović</em> (1799—1863), <em>Pavle Simić</em> (1818—1876) i <em>Steva Todorović</em> (1832—1925). Zvaničan grafičar Srbije u drugoj pol. XIX <em>v.</em> opet je Austrijanac <em>Vikentije Kacler</em> (Vinzenz Katzler, 1823—1882) čije istor. slike i likovi znamenitih Srba krase u to vreme srp. domove i kancelarije.<tab>V. Kt.</tab><br /> UMETNOST XX VEKA<br /> Razvoj i morfologiju srp. umetnosti u XX <em>v. </em>reljefno ocrtavaju tri perioda: od 1904 do 1918, od 1918 do 1941 i od 1941 do danas. Njihove granice ne samo da u socijalno-političkom pogledu simbolišu velika istor. zbivanja, nego su i prekretnice u umetničkom stvaranju. U svakome se može pratiti rađanje i razvijanje novog umetničkog shvatanja i vizije. Svaki predstavlja mirnu ili dinamičnu fazu jedne logične evolucije, ima svoje posebne osobine, zavisne od tadašnje društvene atmosfere, ekonomskih, političkih i kulturnih prilika. Proučiti te periode hronološki, znači proučiti genezu srp. savremene umetnosti. Postaje evidentno da je ona — naginjući prvo Münchenu, zatim Parizu — postepeno izlazila iz regionalnih okvira i dobijala više evropski, univerzalan karakter, preobražavajući se — kao deo jugosl. umetnosti — u osobenu granu svetske umetnosti.<br /> <strong>Slikarstvo.</strong> Posle beogradskog, malovaroškog i patrijarhalnog, fin de siècle-a — izraženog prvenstveno u akademskom realizmu Uroša Predića i Paje Jovanovića, u »čovekoljubivom naturalizmu sa sklonošću oporome verizmu ... « prvog, u »anegdotičnosti, idealisanoj etnografskoj crti ... virtuoznoj kompoziciji« (V. Petrović) i »velikoscenskoj dekorativnosti« (M. Kašanin) drugog — srp. umetnost kreće novim vidicima. Osveštena klasika, u Winckelmannovom poimanju njenih večitih zakona, kao ideal, ostala je iza nje. Početak XX <em>v.</em> praćen je previranjima i protivrečnostima; uporedo traju shvatanja akademske umetnosti i rađaju se nova, koja, iako nešto zakasnela u odnosu na evr. umetničke cikluse, znače u ukusu i pogledima preokret i revoluciju. Taj prelaz između XIX i XX <em>v.</em> simbolišu pleneristi i secesionisti; buđenje novog senzibiliteta — impresionisti; a stvarno moderan duh XX <em>v</em>.: <em>Nadežda Petrović</em>, koja je zvučnošću boja, prodornošću i smelošću vizije, motoričnom spontanošću izvođenja pripadala konstelaciji evr. fovista, odnosno ekspresionista.<br /> Pariski impresionizam nije neposredno i bitno uticao na pojavu srp. impresionizma, iako su <em>Milan Milovanović</em> i <em>Nadežda Petrović</em> živeli i radili u Parizu. Više je uticao München. Prvi srp. impresionisti, kao i njihove preteče, školovali su se u njemu. Skoro svi su posle početaka u zemlji, u Krstićevom ateljeu ili Kutlikovoj slikarskoj školi, odlazili u München, prvo u privatnu Ažbèovu školu pa na akademiju, gde su ostajali po nekoliko godina pre nego što bi produžili za Pariz. Ne treba, uostalom, zaboraviti da je tada najsnažnija ličnost Nadežda Petrović bila još iz Münchena, iz Ažbèovog ateljea, intimnije povezana sa slov. slikarima R. Jakopičem, I. Groharom, M. Jamom, F. Veselom. Zajedno s njima ona stvara i poziva ih u Srbiju. Tako se — preko Nemačke — vrši izvesna difuzija novih shvatanja koja su, kasnije, dosta autohtono došla do izražaja u Sloveniji, u Škofjoj Loki, i u Srbiji. Zato su na srp. impresionizam i njegove preteče neposredno uplivisali H. Habermann, W. Leibl, M. Liebermann, Karl Raupp, L. Herterich, K. Marr, F. Lenbach, F. Stuck, a posredno novi franc. majstori.<br /> Možda je smelo pretpostaviti da se klice srp. impresionizma zapažaju već u predelima Đorđa Krstića. U njegovoj »Žiči« vidljiva je težnja ka čistoj boji i borba da se valerski princip uskladi sa kolorističkim. Manje je smelosti potrebno za ovakvu hipotezu kada je reč о <em>Stevanu Aleksiću</em> (1867—1923), <em>Marku Muratu </em>(1864—1944), <em>Risti Vukanoviću</em> (1873—1918), <em>Leonu Koenu</em> (1859—1934) i <em>Moši Pijade</em> (1890—1957). U jednoj potpunije tretiranoj genezi srp. savremene umetnosti svakako da se i imena <em>Borivoja Stevanovića</em> (1879—), <em>Mališe Glišića</em> (1885—1915), <em>Ljubomira Ivanovića</em> (1882—1945), pionira savremene grafike, i još nekih umetnika iz ovoga doba ne bi mogla mimoići.<br /> <em>Stevan Aleksić</em> je slikar osrednjeg dijapazona, sa mentalitetom provincijskog XIX <em>v.</em> Izvesnom novinom izdvajaju se tek pojedini portreti, sveži u boji i tretmanu. Iako u njima formalno potez pokazuje težnje ka osamostaljenju, Aleksić je suštinski okrenut prošlosti. Njegova paleta, mrka i tamna, još je daleko od impresionističke svežine i razigranosti. I kod <em>Riste Vukanovića</em> nove težnje jedva su primetne i takođe formalnog karaktera, ostajući u sferi münchenskog akademizma. Slika istor. kompozicije u akademskom maniru. Vizija mu je realistička i monumentalna. I njegovi portreti, skromnih vrednosti, u odnosu svetlo-tamnog, svetlog lica i tamnog zaleđa, imaju izvesne spontanosti u postupku, što ga tankim nitima i vezuje za novu koncepciju. Slično se može reći i za <em>Betu Vukanović. Leon Koen</em> je uglavnom zakasneli predstavnik romantizma, »peintre pathétique« svoga doba, u čijem se delu tragično osećanje stvarnosti sukobljava sa težnjom ka idealnom, punom životu. U Münchenu je od 1882 živeo dugi niz godina; do 1905, kada je duševno oboleo, prošao je uglavnom kroz dve osnovne faze. Za razvoj srp. savremene umetnosti značajna je druga (1898—1905) u kojoj ranije biblijske teme slika na nov način. Promena se sastoj i u napuštanju i zameni tonskog, valerskog izraza snažnim kolorističkim izrazom što dovodi do novog shvatanja forme, prostora i strukture cele slike (»Vizija«). — Jedan trenutak u evoluciji od münchenskog akademizma ka modernom shvatanju znači i delo <em>Moše Pijade</em>, njegova platna kao što su »Autoportret« (1910) i »Autoportret« (1911). Takođe je značajna i uloga koju je imao kao umetnički kritičar: demistifikujući dalekovido »nacionalne veličine«, orijentišući se tačno i brzo, podržao je nove, savremene vrednosti u samom trenutku njihovog javljanja. U delu <em>Marka Murata</em> inovacije su, međutim, sasvim očevidne. Klasičnog obrazovanja, on ipak, kao mediteranac, slika predele iz Dubrovnika i figuralne kompozicije u blesku jake ili zamagljene svetlosti. Toplo srebro, laka, zvučna crna boja, sigurnost i elegancija u potezu, kao kod E. Maneta, blaga seta, srebrnastobela, ružičasta, zelenkasta evokacija obasjana mladosti.<br /> Impresionizam je blizu. Međutim, prvu njegovu izrazitiju generaciju predstavljaju tek <em>Kosta Milićević</em> (1877—1920), <em>Milan Milovanović</em> (1876—1945), <em>Nadežda Petrović</em> (1873—1915). Ali bez većeg dvoumljenja samo se slikarstvo prve dvojice može obeležiti kao impresionističko sa napomenom da i ono alternira sa akademizmom.<br /> Ostalo je malo slika iz prvih desetak godina rada <em>Koste Milićevića.</em> Pomenimo prvo poznati »Autoportret« koji podseća na Velázqueza; 1908 u »Dunavskoj obali« jasno će zablistati njegov talenat i upiti poneku Krstićevu osobinu. Ključna dela — koja karakterišu i stvaraju novu umetničku epohu — dolaze, međutim, kasnije: 1913 »Voždovačka crkva« i »Savinačka crkva«, guste paste i gotovo mozaičkih poteza, a naročito čistih boja koje svetle u hladnom, svežem tonalitetu. Posle niza portreta i slika, njegov talenat doseže vrhove vlastitih mogućnosti 1917 i 1918 u Solunu i na Krfu, u široko slikanim predelima u kojima se susreću tonovi okera, ultramarina i kobalta. U njima postoji težnja ka čvrstini slikane površine i trećoj dimenziji sugeriranoj a ne podražavanoj. Crteža gotovo i nema, ostalo je prostor, površina, masa. Neka njegova platna su u impresionističkoj, ponekad skoro divizionističkoj tehnici, u polifoniji plave, zelene, žute, crvene boje, tonova i polutonova; tu je čista boja razbila košmar »istorijskog« smeđeg tona; sa živim koloritom u njih prodire i živa svetlost. — Još izrazitiji impresionist je <em>Milan Milovanović.</em> U oko 250 slika, od kojih su mnoge izgubljene ili uništene, on je prešao pet perioda: školski (beogradski i münchenski), pariski, srbijanski, ratni i poratni (posle 1918). U Italiji i Francuskoj, za vreme Prvog svetskog rata, naslikao je najbolja svoja platna: cvetne terase pune ružičaste, plave i zelenkaste svetlosti, potiču iz tih godina. U njima stilski nije uvek dosledan — kreće se od impresionizma koji prelazi u fovizam do neoimpresionizma. Ta poezija nastavlja se posle rata u Dubrovniku i Crnogorskom primorju, da bi se odmah zatim ugasila. Mada nije raskrstio sa akademskim kanonima koji se osećaju u osnovi, građi njegovih najspontanijih dela, Milovanović je dao niz impresionističkih, lirskih predeta. Na mahove njegova paleta doseže veliku suptilnost i sjaj emalja. Slike su mu pune svetlosti, tako da ga, pored Murata, možemo nazvati našim prvim helioteistom. Međutim, iz navedenog razloga, mirna svetlost ne razara čvrstinu njegove forme i arhitekturu njegove slike. Sa impresionističke spontanosti prelazio je ponekad na neoimpresionistički shematizam, istovremeno osećajući potrebu za kolorističkim bleskom i za pouzdanijim stvaralačkim metodom. — <em>Nadežda Petrović </em>umnogome izlazi iz tokova impresionizma i otvara puteve XX <em>v.</em> Njena biografija je slična biografiji slikara njene generacije, ali je njeno delo drugačije. Slično kao i ostali njeni savremenici, prešla je put od Krstićevog i Kutlikovog ateljea, preko Münchena, do Pariza, za koji je ideološki bila intimnije vezana od ostalih slikara iz svoje generacije. Po velikoj obdarenosti i smelosti, jedino bi se ona mogla označiti kao krupna, monumentalna figura ovoga perioda. Odlučno se suprotstavila konzervativnim idejama svoje sredine kao slikar, pisac, javni radnik. Neshvaćena kao slikar čak i kada je kao čovek voljena, ona je dala pečat, punoću i smisao novim umetničkim vrenjima. Ta vrenja su, uostalom, najdramatičnija u njoj samoj. To se vidi ne samo iz njene biografije nego i iz njenih dela: iz četiri karakteristične njene faze — münchenske, srbijanske, pariske i ratne. »Predeo sa kolibom« još je u senci monohromne tradicije; »Prizren« je njena koloristička negacija. Zatim se potpuno oslobodila münchenskog manira i prešla nа ekstatično stvaranje neposredno pred prirodom. Potezi su joj široki i smeli, kolorit bogat i zvonak, crtež živ, funkcionalan, spojen s bojom. Njena ruka samo je seizmograf koji beleži užarenost i snagu unutrašnje oluje, treperenje unutrašnjeg sjaja, pulsiranje ličnog doživljaja. Od svih slikara ovoga doba, samo·su njoj bile bliske vizionarske želje Van Goghovog genija da dvema jakim bojama, crvenom i zelenom, postavljenim jedna do druge, saopšti velike strasti i potresne drame. Tim osobinama, ona je pre ekspresionist nego impresionist. Kod nje nema analitičke lirske tananosti, finog estetiziranja; sve je uzbudljiva snaga, uzvitlano kretanje, istina. Ona je prva ostvarila »autonomiju boje«, uskladila široko obojene površine; finoći suprotstavlja snagu, idealu — istinu, trenutnoj opservaciji — strast, racionalnom shematizmu — život, literarnoj anegdoti — plastičnu transpoziciju.<br /> Period 1904—18 bio je u stvari samo preludijum u kome se jasno ocrtava kolebanje između akademizma i impresionizma, Münchena i Pariza, tradicije i novog — ne samo u vremenu, između dva suprotna shvatanja, nego i u pojedinom stvaraocu, između dve oprečne dileme. Ma kako ovo razdoblje bilo blagog podneblja i preludijum bio oskudne instrumentacije, razvijanje te borbe oseća se u simfonijskim razmerama i raste do burnog, unutrašnjeg raskola. Vremenom jedna melodija postaje sve tiša, druga sve izrazitija. Novo pobeđuje. Ova pobeda postignuta je tek posle Prvog svetskog rata, u drugom razdoblju srp. savremene umetnosti (1918—41) u ujedinjenoj državi, u izmenjenim društveno-političkim prilikama. Nove ideje počinju u njemu nedvosmisleno da trijumfuju, akademizam naglo malaksava. Odnos se menja: ako je ranije »modernizam« bio neočekivan pratilac akademizma, sada je akademizam konzervativan dodatak »modernizma«.<br /> Drugi period je dinamičniji i duži, sa razvijenijim umetničkim životom i življim promenama u težnjama i atmosferi. Zapaža se brzo da se dve njegove decenije međusobno osetno razlikuju; prva je obeležena traženjima, previranjima, kolebanjem između tradicionalizma i avangardizma, i zato je u izvesnom smislu eksperimentalna i protivrečna; druga — u znaku sređivanja, zrenja, definitivnih opredeljenja.<br /> Decenija, 1920—30 u potrazi je za oblikom, kao što su prva i druga bile u potrazi za svetlošću i bojom. U njoj traju odjeci sezanizma, umerenog kubizma, ekspresionizma forme i tradicionalizma. Epoha Cézanneovog uticaja proteže se u srp. slikarstvu otprilike od 1914 do 1926; posle toga zamenjuje je struja Lhoteovog kubizma i traje do posle 1930. Kasnije se Cézanneov uticaj produžava isključivo u impresionističkom smislu a Lhoteov prestaje. (Ne treba zaboraviti ni reminiscencije donete iz pojedinih srednjoevr. akademija, do kojih je sa Cézanneovom porukom dopro i odjek kubizma.)<br /> Od značajnih srp. slikara koji su Cézanneovim putem išli ka čvrstoj građi slike i forme, njegovoj koncepciji planova i prostora, treba istaći <em>Petra Dobrovića </em>(1890—1942), <em>Jovana Bijelića</em> (1886—1964), <em>Mila Milunovića</em> (1897—). Kod <em>Petra Dobrovića</em> uticaj sezanizma počinje od 1914 a prestaje negde oko 1925, kada počinje njegova egzaltacija prema Van Goghu. Geometrizacija predmeta i masa, sugeriranje prostora valerskom gradacijom tona — to su osnovne osobine ove njegove početne faze, u kojoj je ponikao niz mrtvih priroda, pejzaža, portreta i crteža. Pa i kasnije, kada je sa plastične prešao na pikturalnu formu, sa osvetljene zapremine na obojenu površinu, sa valera na kolorit, težnja ka promišljeno) strukturi slike i čistom, akademskom crtežu, prati njegove panteističke i hedonističke skladove. — <em>Jovan Bijelić</em> usvaja sezanizam pre 1920; njegovi predeli, portreti i mrtve prirode su u zelenoj ili crnkastoj gami, u ritmu svetlog i tamnog. Ova njegova faza traje do 1926 uz interpolaciju njegove ekspresionističke apstraktne faze u kojoj se oseća lektira Kandinskog i uticaj Franza Маrса; tek kasnije Bijelić postaje ono što jeste: ekspresionist čija su sredstva čista boja, dramatična svetlost i gest. Za razliku od ostalih, <em>Milo Milunović</em>, pravi kartezijanac i mediteranac, dosledan je protagonist estetskog racionalizma. Od 1919 do danas — kada se oseća težnja ka izvesnom ekspresionizmu — on je povremeno blizak Cézanneu, ili Braqueu, a najčešće srednjov. srp. fresci. Njegova prva pariska faza je klasicistička, a druga, pri svom kraju, oko 1930, sezanovska i umereno kubistička — u mrkom i sivom tonalitetu, u znaku fine materije, vertikale i horizontale, odlučno određene forme, jednostavne i svečane, pusenovske ili engrovske kompozicije.<br /> Druga struja racionalnog slikarstva potekla je iz Lhoteove škole. Prvo kroz njegov kurs, a zatim kroz njegovu akademiju u Parizu, od njenog postanka 1922 prošli su mnogi srp. umetnici. Pomenućemo samo najistaknutije koji su primili i u svome delu razvili neke Lhoteove principe: <em>Savu Šumanovića </em>(1896—1942), <em>Zoru Petrović</em> (1894—1962), <em>Milana Konjovića </em>(1898—). <em>Sava Šumanović</em> je učio kod A. Lhotea ali kako sâm u svojoj autobiografiji kaže, Lhote nije isključivo uticao na njega; Picasso, Gromaire, Derain i Friesz imaju takođe izvesnog učešća u njegovom formiranju. On izuzetno i donekle razbija formu i konstituiše ritam površine u prostoru; češće geometrijski stilizuje i analizira prirodnu viziju objekta. Boja mu je obično hladna, sivoplava, monohromna. Međutim, oko 1926 i on napušta strogu kubističku disciplinu i priključuje se fovističkom pokretu. — <em>Zora Petrović</em> je samo kratko vreme bila u Lhoteovoj školi i pod njegovim uticajem, njen temperament nije podnosio racionalne okove. Slično je i sa <em>Stojanom Aralicom</em> (1883<em>—</em>). <em>— Milan Konjović</em> je pod uticajem franc. kubizma do 1930. U tom periodu i njega interesuje problem površine i prostora, struktura slike i oblika. U njegovom ranom opusu ponekad ima crta Braquea, Deraina ili Légera. Ali ljubav prema boji bila je jača od ljubavi prema formi; zato napušta kubizam i prilazi ekspresionizmu; kontemplativnu geometriju zamenjuje neposredno, strasno plamsanje. — <em>Mihajlo Petrov</em> (1902—) prolazi takođe kroz nekoliko faza ove decenije.<br /> Neki slikari, kao P. Dobrović, M. Milunović, J. Bijelić (posle 1926) u pojedinim trenucima svog razvoja, a naročito <em>Veljko Stojanović</em> (1892—), grupa »Zograf« — <em>Vasa Pomorišac</em> (1893—1961) i <em>Živorad Nastasijević</em> (1893—1966) u prvom redu — traže pouke u pogledu modernog »hvatanja forme i prostora i od ranorenesansnih majstora. <em>Ignjat Job</em> (1895—1936) stvara svoje male slike na dasci, sanjarske naracije iz života primorskih gradova, protkane sećanjem na venec. XVIII <em>v.</em> Ovaj uticaj klasične, »velike«, »muzejske« umetnosti skladno dopunjava racionalne težnje dvadesetih godina. Uopšte, poznat je paradoks da kubizam oživljava interesovanje za tradiciju i klasiku. To vraćanje, iako često u novom vidu, kod naših umetnika — razapetih između tradicionalizma svoje sredine i pariskog avangardizma — nije bilo nezavisno od njihovih unutarnjih nemira kao ni od dotadašnjih kolebanja našeg slikarstva uopšte. Ta dilema kao da se produžila. Jer naš kubizam pre liči na muzejsku meditaciju pred muzejskim delima nego na meditaciju pred životom.<br /> Opšte karakteristike ovog perioda sastoje se u dominaciji volumena i prostora nad bojom i linijom. Valerska skala tonova zamenila je kolorističku skalu boja. Nije bilo ni pravog sintetičkog, ni pravog analitičkog kubizma. Predmet je samo dva-tri puta razbijen da bi se od njegovih delova stvorila nova celina, u malobrojnim delima, kao što su Šumanovićeva »Kompozicija sa satom« iz 1921, Konjovićeva »Kubistička mrtva priroda« iz 1922, Bijelićev »Apstraktni predeo« iz 1920. To su odista izuzetni prodori i krajnje granice stvaralačke smelosti. Po pravilu, nisu dati svi profili egzistencije predmeta u prostoru: on nije prikazan onakav kakav postoji, nego onakav kakav se vidi sa jedne određene tačke. Više je geometrizovan, stilizovan, nego što je kubistički transponovan. Iz tog razloga naš kubizam između dva rata najčešće nije značio i ne znači kraj »epohe empiričkog iluzionizma« već njen savremen produžetak i odjek. U često protivrečnim previranjima treće decenije XX <em>v.</em> pojedini slikari dosežu apogej. To u prvom redu vredi za beogradski period <em>Marina Tartaglie</em> i <em>Veljka Stanojevića</em> (1892—). U Parizu će M. Milunović stvoriti nekoliko svojih životnih dela, opčinjen idejom potpunosti i savršenosti.<br /> Za razliku od pobrojanih težnji treće decenije, koje ipak imaju zajednički imenitelj, osnovna stilska i duhovna sazvežđa četvrte decenije su koloristički ekspresionizam, socijalne tendencije, nadrealizam i intimizam.<br /> Kolorističkom ekspresionizmu — koji nastavlja prekinuta iskustva Nadežde Petrović — pripada nekoliko najvećih stvaralaca. Na srp. i jugosl. tlu on ima gotovo sve svoje karakteristične odlike; preokupiran je subjektivnom, uznemirenom slikom bitnih vidova stvarnosti i života: »Čovek dodat prirodi« (Van Gogh); snažnim ispoljavanjem unutarnjeg osećanja, etičkim dilemama: »In interiore hominis habitat veritas« (sv. Avgustin); i čistom, elementarnom bojom, jakom konturom i spontanim gestom. Sem etičkog, u njemu je očigledan i etnički momenat: ovi slikari često lokalizuju svoje simbole i medijume. J. Bijelić ih najčešće traži u Bosni i Beogradu; posle avangardnih platna i čvrstih, gotovo akademskih aktova iz prethodne decenije, slika uzvitlane predele u znaku duhovne snage i gestualne širine; I. Job u Dalmaciji — bahanale i anakreontske scene iz primorskih krčmi u kojima ipak zašumi prolaznost i smrt; M. Konjović u Vojvodini — slika mirne motive na uzburkan, ekstatičan način. Gotovo se isto može reći i za P. Dobrovića, koji je hedonist, zaljubljen u letnje usijanje Dalmacije i Dubrovnika; za S. Šumanovića koji posle ranog kubističkog eksperimenta i velike kompozicije »Pijana lađa« (1927) — slika predele iz Srema, aktove i kompozicije; za Zoru Petrović — njene monumentalne ženske figure, gole ili u narodnoj nošnji. Opšta karakteristika vizuelne sheme ove značajne grupe slikara je u postepenom udaljavanju od konkretnog predmeta, koji se sve više pretapa u simbol. On je prinuđen na ustupke: kolorističkim vatrometom zaklonjena je njegova materijalnost i svedena na plastičan ornament, dinamičku arabesku. Metod kojim se to postiže sastoji se u sve većoj autonomizaciji čiste boje, koja je još u prvom periodu počela stvaranjem Nadežde Petrović. Dok je boja u impresionističkoj epohi služila uglavnom zato da tačno fiksira trenutak stalno promenljive atmosfere, svetlosne treptaje, sada ima cilj da što jasnije zablista, zadovolji racionalne potrebe slike i iracionalne pobude stvaraoca. I kompozicija obeležava izvesne promene i pomeranja u smislu razbijanja klasičnog reda koji je trijumfovao prvih godina posle rata, u tek minuloj trećoj deceniji. Pošto je u suptilnom dijalektičkom odnosu sa bojom i kompozicijom, crtež nije više toliko u znaku opisivanja, koliko u transponovanju predmeta.<br /> Krajem treće i početkom četvrte decenije — u doba velike ekonomske, socijalne i političke krize — javlja se i težnja ka kritici društva. Nju prvo formulišu beogradski nadrealisti, pesnici više nego slikari, u svome manifestu maja 1930; »osećajući da ih jedna stalna, duhovna izdvojenost deli od svega što se oko njih nameće kao duhovni život«, svesni »krize civilizacije«, ujedinjeni Bretonovom verom, oni traže reviziju normi i vrednosti građanskog poretka. »Da nema vetra pauci bi nebo premrežili« bila je njihova deviza. Verni obavezama integralnog »nadrealističkog aktiviteta« oni ne polemišu i ne pišu samo, već i crtaju, slikaju, lepe, u potrazi za iracionalnim u oblasti vizuelnog. Tako Dušan Matić i Aleksandar Vučo prave kolaže — predmete koji dotiču Schwittersova iskustva; Marko Ristić u svoje kolaže ugrađuje cigaretu, napise i slike iz ilustrovanih časopisa anticipirajući današnji pop-art u malom; Vane Bor stvara fotograme, itd. Sve ih zaokuplja fenomenologija iracionalnog i Freudova psihoanaliza da bi otkrili onog tamnog, zagonetnog, izvornog čoveka, potisnutog konvencijama i predrasudama. Pored pisaca, grupi beogradskih nadrealista pripada i jedan slikar, <em>Radojica Živanović-Noe</em> (1903—1944) koji je ostavio niz crteža objavljenih u almanahu »Nemoguće« i časopisu »Nadrealizam danas i ovde« i jednu jedinu nadrealističku sliku »Priviđenje u dimu«, nastalu 1932.<br /> Nadrealisti su želeli da pomire psihoanalizu sa marksizmom, istinu о čoveku sa istinom о društvu. Grupe koje, pošto se nadrealizam ugasio, nastavljaju kritiku građanskog društva, usvajaju, međutim, samo marksizam a odbacuju psihoanalizu, što njihovu kritiku čini manje metafizičkom a više društveno-političkom. Taj prelaz između transcedentalnosti nadrealista i konkretnosti marksistički orijentisanih slikara oseća se najbolje u manifestu <em>Mirka Kujačića </em>(1901—), koji je izdao 1932, povodom svoje samostalne izložbe gde je pored slika izložio i svoju čuvenu, ramom uokvirenu cokulu. Iz toga se vidi generalna linija marksističkih umetnika a ne samo lično uverenje izlagača: raskid ne samo sa misticizmom nadrealizma, već i sa estetizmom pariske škole. Sa tim ciljevima stvara se 1932 grupa »Život« čiji su članovi <em>Đorđe Andrejević-Kun</em> (1904—1964), <em>Đurđe Teodorović, Raja Bereković, Josip Benković, Vladeta Piperski</em> i <em>Mirko Kujačić.</em> Međutim, lični stavovi su očuvani a vrlo često i pariska likovna kultura. Kasnije se sa kritičkim realizmom i neohumanizmom <em>Petra Lubarde </em>(1907—) i <em>Bore Baruha</em> (1911—1942), sa pristalicama salona nezavisnih (<em>V</em>. <em>Grdan</em>, <em>R. Živanović-Noe</em> itd.) socijalne tendencije šire kao vesnik sudbonosnih društvenih promena.<strong><br /> </strong>U odnosu na razmahnutost i patetičnu uznemirenost ekspresionizma — koji je čas dionizijski ushićen, čas munhovski tajanstven — na pobunu i korozivnost nadrealista i društvenu angažovanost marksista, intimizam je antitetička pojava: tu i tamo u njemu se osete uticaji P. Bonnarda, E. Vuillarda, F. de Pisisa, da bi iščezli u trenutku povratka ka poetskom realizmu, »normalnim garantijama« konzistentnom predmetu (<em>Kosta Hakman</em>, 1899—1961) što je naročito bilo karakteristično za parisku školu i estetiku 1935. Njegov ideal je kultura, blagost, unutarnja svetlost, profinjenost sredstva i osećanja, poetska evokacija akta, predela i naročito intérieura ispunjenih atmosferom simpatije, topline, kontemplativnog mira. Ton ima prednost nad bojom, svetlost i prostor nad površinom. <em>Marko Čelebonović</em> (1902—) predstavlja prelaz između takvog shvatanja i ekspresionističkog stava većim unutarnjim pokretom i snagom njegovih sugestivnih portreta i intérieura sa figurama. To se može reći i za <em>Predraga-Peđu Milosavljevića</em> (1908—), slikara pariskih krovova, balkona, ruža, starog Beograda, koji boju sivog registra sjedinjuje sa snagom gesta. Zato se u prave predstavnike ove škole mogu ubrojati <em>Stojan Aralica (</em>1883—), <em>Ivan Radović</em> (1894—), <em>Nedeljko Gvozdenović</em> (1902—), <em>Ivan Tabaković </em>(1898—), <em>Milenko Šerban</em> (1907—), koji ovih godina variraju bonarovsk i Weltanschaung.<strong><br /> </strong>U podneblje 1935 uklapa se i neonadrealizam <em>Milene Pavlović-Barilli </em>(1909—1945) odsustvom protesta, blagošću i melanholijom, a naročito umetnici koji su se afirmirali uoči Drugog svetskog rata: <em>Jurica Ribar</em> (1918—1943), <em>Bogdan Šuput</em> (1914—1942), <em>Ljubica Sokić</em> (1914—) i dr.<strong><br /> </strong>Mnogi umetnici biće učesnici u ratu i NOB-u; izuzetno će slikati (<em>Dušan Vlajić</em> u nemačkom koncentracionom logoru) a najčešće će u crtežu ostaviti intimne i dokumentarne zabeleške o godinama patnje i pobede <em>Đorđe Andrejević-Kun</em>, <em>Pivo Karamatijević</em>, <em>Branko Šotra</em> (1906—1960) i dr. (v. <em>Narodnooslobodilačka borba naroda Jugoslavije u likovnim umjetnostima</em>).<br /> Period posle 1945 izgleda još dinamičniji i razgranatiji. Spektar njegovih tendencija ne može se objasniti samo filozofijom moderne umetnosti, prirodom samog stvaranja, već i uporednim delovanjem generacija sa različitim istor. iskustvima i ubeđenjima. I to je doprinelo njegovom bogatstvu, vremenskoj slojevitosti i sadržajnoj ambivalentnosti. Posle 1945 još se, na primer, oseća aktivnost pojedinih slikara iz perioda do 1914 čiji je izraz u nedoumici između impresionizma i akademizma; zatim aktivnost tada relativno još mlade avangarde (slikari iz dvadesetih godina) koja, posle kraće krize, nastavlja svoje predratno delo, dajući mu dimenziju vremena i krećući se od intimizma do apstraktnog ekspresionizma; pa generacije iz 1930 i 1935 dosta brojne, opčinjene uglavnom kasnim odjecima impresionizma; onda generacija iz 1950 koja je, u čvrstom savezu s avangardom, srp. savremenu umetnost u stvari osavremenila i preobrazila, svodeći predmet na simbol slobodan i individualan, dosežući do same granice nefigurativnosti, a često je i prelazeći; najzad, sve se realnije oseća i prisustvo najmlađih umetnika koji se afirmišu oko 1960. Ako između ovih generacija postoje razlike da obezbede razvoj, postoje i sličnosti da obezbede kontinuitet. Prekid je, po pravilu, veći između dve susedne generacije nego uopšte. Veća je, na primer, sličnost između stare avangarde i slikara iz 1950, nego između prvih i slikara iz 1930 ili 1935.<br /> Početna kolebanja vezana za ideju rigoroznog estetskog militarizma ili socijalističkog realizma — čiju suštinu simbolišu dela kao što su »Svedoci užasa« Đ. Andrejevića-Kuna i »Sondiranje terena na Novom Beogradu« <em>Bože Ilića</em> (1919—) — brzo su prevaziđena, tako da već oko 1950 nastaje grozničavo traženje novih puteva koje najpre ima karakter logičkog razvoja najboljih a još mladih slikara predratnog perioda, a zatim uporednog razvoja različitih generacija. Treba istaći da je u tome trenutku pasija za novo bila, prirodno, prvenstveno pasija najmlađih. Imajući više entuzijazma nego iskustva, oni su ipak uspeli da preobraze umetničku atmosferu, pokrenu energije i u savezu sa avangardom nastave istoriju.<br /> Taj savez mladih sa avangardom bio je osoben za grupu »Samostalnih« čiji je osnovni zadatak bio kulturno-politički: u emancipovanju umetničkog stvaranja od udruženja i dogmatskih shema. Paralelno sa njima grupa »Jedanaestorice« radikalno je nastavila tokove ekspresionizma (<em>Bata Mihajlović, Petar Omčikus, Lazar Vozarević, Olivera Galović</em> itd.) i tako bila prva posleratna grupa sa čisto umetničkim programom. U tom horizontalno razvijenom trenutku posebno se ističe <em>Petar Lubarda</em> (njegova izložba 1951), Čije delo predstavlja zaokret u razvoju posleratne srp. i jugoslov. umetnosti. Njegovi medijumi su crnogorski kameni predeli, velike kompozicije iz nacionalne istorije, ali i mnogo apstraktniji simboli. Kao i ranije, njegova umetnička ličnost je celovita, ali je njegov stav kompleksan: istovremeno znači kraj stare i početak nove figurativnosti i same nefigurativnosti; tu i tamo oseti se i izvesna nadrealistička nota, a u intenzitetu ekspresionistički patos. Otvarajući nekoliko puteva, Lubarda nacionalni medijum stavlja u službu univerzalne suštine, pravog lirizma i time u novom vidu ispoljava klasičnu ekspresionističku osobinu. — <em>Milo Milunović </em>sledi nove impulse svog kartezijanskog duha. U njegovom opusu posle 1945 osećanje je opet uslovljeno mišlju i misao osećanjem. Podjednako podstaknuto velikim tokovima moderne (Cézanne, Braque) i stare umetnosti (Pompeji, Sopoćani), njegovo delo, iako postepeno prima ekspresionističku zvučnost boje, ostaje klasično po opštem duhovnom stavu. — <em>Marko Čelebonović</em> napušta svoje ranije elegično kestenjasto i zelenkasto podneblje i, prošavši kroz angažovanu tematiku, ulazi u svet obasjan suncem. Oprostio se od onog za njega osobenog ambijenta starih stvari i zamišljenih figura obavljenih polusenkom, prefinjenom nostalgičnom atmosferom, i okrenuo se predelima i mrtvim prirodama, egzaltiranim svetlošću i bojom. — Pojedini ekspresionisti iste generacije upotpunili su i te godine, uspostavljajući tako, u trenutku brzih, nervoznih a odsudnih promena, čvrst kontinuitet. Tako <em>Jovan Bijelić</em> nastavlja svoja koloristička istraživanja u pravcu duhovne koncentracije, gestualne brzine i fizičke akcije. Rešavajući jedan plastičan problem, on u svojim bosanskim predelima, sa visokim uskovitlanim nebesima, razrešava i jedan efektivan odnos prema svetlosti. — <em>Zora Petrović</em> u monumentalnim aktovima i ženskim figurama ponekad napušta umirujuću oblast lepog, insistirajući više na izrazu i karakteru. — <em>Milan Konjović</em> ostaje slikar vojvođanskog predela, zaljubljen u sunce i nebo, svetlost i zemlju, suncokrete i ljude, jarke boje i crne linije. Svi ovi slikari menjaju svoj izraz u pravcu veće intenzivnosti. — <em>Predrag Milosavljević</em> dolazi u posleratnom periodu do punog daha, spaja empiričko i fantazijsko, snagu ekspresionista sa mekoćom intimista kao slikar etnogeneze, Dubrovnika i Beograda, sanjarskih žena, metaforičkih kolaža (»Zopir«). — Tiši je <em>Nedeljko Gvozdenović</em>, zaokupljen misterijom tona, dragocenošću materije, etikom stvaralačkog rada i izvođenja. Po estetskom racionalizmu, kontemplativnom karakteru slična mu je <em>Ljubica Sokić,</em> iako je svojim poslednjim slikama izišla iz ljuske predmeta. — <em>Stojan Aralica</em> i <em>Ivan Radović</em> donose vedrinu ranijih postimpresionigtičkih vremena, prvi inspirisan Dalmacijom i Beogradom, drugi Vojvodinom. Njihovi su ideali svetlost, boja, lepota izvesnog, čulnog. — Prešavši razdaljinu od intimizma do sadašnjeg svog slikarstva, <em>Ivan Tabaković</em> se, kao i P. Lubarda, izdvojio iz svoje generacije težnjom da pomeri granicu realnosti do granica saznanja; za njega je lepo najpre manifestacija suštine, transformisani prirodni zakon i fenomen. Slikar procesa, metafizičkih istina on se kreće radijalno; nije slikar određenog pravca već jedne stvaralačke volje čija agregatna stanja mogu biti različita.<br /> Uporedo sa starijima, posle srećnog raspleta ne samo estetičkih već i kulturnopolitičkih sukoba (»ULUS« — »Samostalni«), i mladi nastavljaju sa određivanjem svojih stavova. Grupa »Jedanaestorice« se osipa,« njeni najdinamičniji članovi <em>Bata Mihajlović</em> i <em>Petar Omčikus</em> odlaze u Pariz gde će se uskoro pročuti kao nove snage pariske škole. Njen bivši Član <em>Lazar Vozarević</em> i jezgro mladih iz »Samostalnih« obrazuju »Decembarsku grupu« (1955) koja je trajala najduže (do 1960) i koja je značila važan momenat u stilskoj evoluciji posleratne srp. umetnosti. Njena će se uloga shvatiti ako se ima u vidu da je od 1930 do tada naša umetnost bila u znaku intimnog, moderno shvaćenog realizma, sa sezanovskim, pisarovskim, bonarovskim i vijarovskim recidivima u sebi i ekspresionističke, vangogovske ushićenosti bojom. Tek posle 1950 počinju se javljati, najviše u »Decembarskoj grupi«, pristalice novijih varijanti estetskog racionalizma, koje nastavljaju napuštena istraživanja treće decenije. U tom trenutku osetila se u srp. (a donekle i u jugoslov.) umetnosti izvesna zasićenost čulnošću i sentimentom i potreba za višom intelektualnom avanturom. Težnja ka modernoj sintezi, ka obnovi potpune umetnosti, postaje sve češće ideal jedne uznemirene generacije i jasno izražena traje sve do oko 1960, kada se javljaju nove suprotne struje — informel, tašizam. Kao umetnici koji zajednički polaze od kubističkih iskustava ka različitim, individualnim ciljevima, mogu se navesti: <em>Lazar Vozarević</em> (1925—), slikar fascinantne, uzbudljive vizije, somnambulske, ledeno monumentalne, u koju su ugrađeni pojedini kapiteli Picassovog sveta; <em>Mladen Srbinović</em> (1925—), koji nastoji da svoj poetski senzualizam sagleda u čistoti jedne geometrijske formule, razrešavajući antinomije između racionalnog i spontanog, imaginativnog i empirijskog, grafičkog i pikturalnog, kolorističkog i valerskog; <em>Aleksandar Tomašević</em> (1920—), čije su mrtve prirode, manjeg formata, orkestrirane u tri osnovne boje: crnoj, beloj, crvenomrkoj; <em>Stojan Ćelić</em> (1925—), svojim kasnijim geometrizovanim i apstrahovanim predelima, koji čuvaju odjek realnog u boji iz organske skale, u deskriptivnoj vrednosti svetlosti, u sugestiji prostora; predmeti — drveće, bilje, trave — zamenjeni su osećajno ispisanim znacima dvostrukog porekla: iz prirode i iz stvaralačke fantazije; <em>Miodrag Protić</em> (1922—) svojim kompozicijama i mrtvim prirodama sa akvarijumima, lampama i školjkama, i drugi.<br /> Geometrizam »Decembarske grupe« lagano je evoluirao ka apstraktnom pejzažizmu (Ćelić, Protić), premda se tome cilju težilo i sa suprotnih pozicija. Posle P. Lubarde, hronološki uzeto, avantura apstraktne umetnosti nastavila se delima <em>Miloša Bajića</em> (1915—) i <em>Zorana Petrovića</em> (1921—). Na tamnim glatkim osnovama Petrovićevih platna kruže nepravilne barokne forme, koje podjednako prethode apsolutnom iščezavanju i daljem organskom rastenju. U tom klijanju i raspadanju — koje je tu i tamo osenčeno nadrealnim — organsko prelazi u neorgansko i obratno. Strastan eksperimentator, <em>Mića Popović</em> (1923—) je poslednjih godina bio prvo koncentrisan na gestualno, crno-belo slikarstvo, a zatim se okrenuo upotrebi ne-sredstava uz istovremeno čuvanje skoro »klasične« kompozicione strukture: napon njegovih dela često se zasniva na toj protivrečnosti. — Napuštajući naglo svoju monumentalnu figurativnost, <em>L.</em> <em>Vozarević</em> je napustio i liniju, svoje osnovno izražajno sredstvo, da bi aktualizovao patinu starih počađavelih ikona sa zlatnim nebesima i rembrantovsku misteriju svetlosti.<br /> Međutim, niz slikara ove generacije ostali su na čvrstom tlu stvarnosti, transponujući je na jedan ili drugi način. Realno je ostalo u ekspresionističkim, crveno-plavim delima <em>Olivere Galović</em> (1923—); <em>Aleksandra Lukovića</em> (1924—) koji u ekspresionističkom maniru iznosi sentencije о prirodi čoveka; <em>Ksenije Divjak</em> (1924—) koja slika figure i mrtve prirode obavijene tamnom poezijom sa egzistencijalističkim odblescima; <em>Milana Kečića</em> (1910—) i njegovim naivno-nadrealnim predelima i kompozicijama; <em>Đorđa Ilića</em> (1920—) u ciklusu njegovih »malih ljudi«; <em>Lazara Vujaklije</em> (1914—) koji je, inspirisan stećcima i nar. umetnošću, na raskrsnici između naivnog i ekspresionističkog slikarstva, tako da se može nazvati ekspresionistom naivnog simbola.<br /> Koje su, najzad, opsesije najmlađih slikara? Poetski realizam, nadrealizam i slične škole, apstraktna umetnost — tri su zajednička imenitelja njihovih težnji. Predstavnik prve je <em>Slobodan Pejović</em> (1932—), koji u svojim osećajnim predelima i intérieurima miri boju, materiju i svetlo-tamno donekle na način Čelebonovića, Gvozdenovića i Ćelića. Nadrealistička shvatanja u ovom razdoblju prvi su prihvatili slikari <em>Bogoljub Jovanović</em> (živi u Parizu), <em>Dado Đurić</em> i <em>Milan Popović.</em> Za priličan broj mladih ona su danas naročito zanimljiva, što predstavlja jednu osobenost beogradskog umetničkog života. To se može tumačiti time što su ideje nadrealizma u Beogradu najozbiljnije, najintelektualnije izložene, daleko ozbiljnije i atraktivnije od ideje većine drugih pokreta. Zatim u samom pokušaju mladih da figurativnu umetnost obnove i u nju unesu slobodnu metaforu, integralniju svest. Pokušaji u smislu poetskog ili magičnog realizma izgledaju plodni i dalekosežni. <em>Branko Miljuš</em> (1936—), grafičar i slikar, izgrađuje jednu mitologiju simbola i simultanih snoviđenja; na njegovim platnima sreću se setne devojke, buketi cveća, klaunovi, ljubavnici, kristali, predeli, školjke čiji su lavirinti naseljeni različitim sekvencama jednog sna, karnevalske maske, ptičji gradovi, trobojka plavog, žutog i crvenog kao pozdrav svetu prema kome se oseća ljubav i razumevanje. <em>Leonid Šejka</em> (1932—), slikar i esejist, projektuje nemir moderne svesti u dekor renesansnih alhemičara i naučnika. Precizno slikan detalj pojačava naboj poetske fikcije. Nad njegovim evazivnim, dijamantski izbrušenim delom lebdi melanholija hladnog sjaja, začarana retrospekcija. Vizija <em>Milica Stankovića</em> (1934—) rasla je prvo iz seoskog mita, a kasnije je dobila opštije nadrealističko obeležje. <em>Vladimir Veličković</em> (1933—) slika zagonetke, podrumske tamne intérieure sa sovama i tragične prizore strašila, buba i leševa, razvijene vertikalno u ogromnim prostorima; oseća se cinična istinoljubivost pred mračnim stranama vremena, grčem i stradanjem. <em>Ljubo Popović</em> (1934—) je zaokupljen marazmom akademski islikanih figura, košmarom kliničkim, a ipak ironično ružičasto obojenim. A <em>Marko Krsmanović</em> akvarijumskom atmosferom u kojoj podrhtavaju asocijativni znaci, zatim napregnutim mirom svojih današnjih izmaštanih predela. — U ovu inače različitu porodicu, u čijem se stvaranju na jedan ili drugi način oseća dah onostranog, mogu se, uslovno, ubrojiti i dva slikara, koja je teško sistematizovati: <em>Svetozar Samurović</em> (1928—) i <em>Radomir Damjanović</em> (1936—). Prvi je nežnijeg duha; u njegovim slikama ima nečeg kujundžijskog i pozlatarskog, atmosfere starih srp. mitova i ikona. Zamagljena svetlost zrači iz njegovih sitnih oblika — znakova i ornamenata — smišljeno raspoređenih po tamnoj, glatkoj, svilenoj površini, sugerirajući tihu kantilenu, opet jednu retrospekciju posebnog zvuka. Damjanovićev izraz je obeležen izvesnom geometrijskom arbitrernošću metafizičkog ili magičkog podteksta; unutarnju temperaturu sačuvao je uprkos spoljnoj uprošćenosti koncepcijom prostora, restrukturisanjem malih znakova i oblika uklopljenih u veliku, čvrsto, nesentimentalno islikanu površinu, mrku, plavu ili plavo-sivu.<br /> Istaknuto je, posredno ili neposredno, kako figurativna umetnost teži da realno pomakne do granice saznanja, fantazije i osećanja. Ovde je, međutim, potrebno napomenuti da se u tim opštim okvirima, u rasponu od ekspresionizma do nadrealizma, prvi put javlja pored estetike lepog i estetika psihološkog razaranja. Ako prva želi da omami, pridobije i pozove na saučestvovanje i jedinstvo sa svetom i čovekom, druga želi da prestravi, odbije i namuči. Katarza ponekad nastupi i opravda je, ali ponekad izostane i delo dobije vid osvetoljubivog akta.<br /> Odsjaj tako složenog i protivrečnog pokreta kao što je nadrealizam donekle se zapaža — ali drukčije nego u amer. slikarstvu akcije — i u delu pripadnika treće struje: informela, strukturalizma i sličnih shvatanja. To se vidi iz intonacije, upotrebe različitih, često neslikarskih materijala, ne-sredstava, koja objektivno sugeriraju utisak predmeta kao i, figurativno govoreći, većeg poštovanja za Tapiesa, Feita, Burrija nego za Pollocka, Hartunga ili Mathieua: informel, devijacija ili »perverzija« — kako bi rekao Mathieu — lirske apstrakcije, uhvatio je na obalama Save i Dunava dublje korene od osnovnog pokreta. Prvi predstavnik ove struje je <em>Branislav Protić</em> (1931—). Organizacijom prostora, ozbiljnošću i tragikom tona, reljefima guste paste, modulacijom jednog obično sivosmeđeg tona, postepenim izvođenjem i kontemplativnom napregnutošću, on čas u bukvalnom, čas u metaforičkom smislu dodiruje egzistencijalne tajne i procese. <em>Živojin Turinski</em> (1935—) organizuje materiju u Čvrst oblik, a <em>Vladislav Todorović</em> (1933—) je više oslobađa i prepušta dinamičkom kovitlanju. <em>Zoran Pavlović</em> (1932—), slikar i kritičar oštrog, finog nerva, vratio se — u slikama stilski određenim, načinjenim od komada različitog, naknadno obojenog tekstila — čvršćoj organizaciji površina koje uzbuđuju nemirom i tragikom. <em>Kosta Bradić</em> traži, u krugu lirskog svedenog naturalizma, podudarnost različitih struktura.<br /> Može se, dakle, zaključiti da se u periodu 1945—65 javljaju različiti umetnički pokreti čije su bitne karakteristike često protivrečne. Istovremeno postoje težnje ka spoljnoj i unutarnjoj, kosmičkoj realnosti koja bi odgovarala novim saznanjima; ka izražavanju a ne opisivanju osećaja, »direktnom slikarstvu«; ka umetničkom delu kao apstraktnoj sublimaciji realnog; ka jedinstvu gesta, znaka i akcije; ka ne-sredstvima; ka novoj figuraciji koja tradicionalan pojam lepog često stavlja u zagradu.<br /> <strong>Vajarstvo. </strong>U odnosu na slikarstvo, srp. vajarstvo ima drukčiju sudbinu: do polovine XIX <em>v.</em> takoreći nije ni postojalo. Pre toga živela je crkvena ornamentalna i nar. plastika, zatim folklor, ali ne i skulptura u užem smislu. Uzrok njenom kasnom javljanju nalazi se u činjenici da je pravoslavna crkva — za razliku od katoličke — bila prema njoj netrpeljiva. Zato skulptura stiče pravo građanstva naporedo sa porastom upliva svetovne vlasti na umetnost. I dok, početkom XX <em>v.,</em> srp. slikarstvo ima svoju istoriju i svoju tradiciju, svoje uspone i svoje padove, istorija srp. skulpture tek počinje: pre toga, može se reći, ona je imala samo jedno značajnije ime, <em>Petra Ubavkića</em> (1850—1910) koji, i vremenski i po svome izrazu, više pripada XIX <em>st.</em><br /> Ali treba prilično smelosti da se i druga dvojica za naše prilike značajnih vajara ozbiljno uzmu u obzir u tretiranju geneze srp. savremene umetnosti: <em>Đorđe Jovanović</em> (1861—1953) i <em>Simeon Roksandić</em> (1874—1943). U potpunijem tekstu trebalo bi pomenuti i <em>Marka Brežanina</em> (1883—), <em>Dragomira Arambašića </em>(1881—1943) i <em>Živojina Lukića</em> (1883—1931). <em>Đorđe Jovanović</em> je sav u podneblju XIX <em>st</em>.: naturalizam zbratimljen sa literaturom, akademizam Münchena sa akademizmom Pariza. <em>Simeon Roksandić</em> je topliji, bliži. Upliv utvrđenih, akademskih shema na njegovo stvaranje manji je a njegovo osećanje života i forme prisnije i življe. Njegov naturalizam finije je vrste. U dva-tri portreta i u figurama dece, u poznatom »Ribaru«, postignut je sklad između plastičnih i emotivnih vrednosti.<br /> U drugom periodu srp. skulptura evoluira, istina sporije nego slikarstvo. Transpozicija stiže do stilizacije; ali uvek čuva karakter modela. Najznačajniji skulptori ovoga doba jesu: <em>Toma Rosandić</em> (1878—1959, afirmisan već pre 1914) sa ornatom i dijapazonom starog majstora, u mnogome sličan a u mnogome različit od Meštrovića; <em>Sreten Stojanović</em> (1898—1960), Bourdelleov đak, snažan portretist, minuciozan analitičar i rustično elementaran u isto vreme; <em>Petar Palavičini</em> (1887—1958) i <em>Rista Stijović</em> (1894—), mediteranski sabrani, majstori figurine i pesnici ženskog tela. Njima treba dodati <em>Dušana Jovanovića-Đukina </em>(1891—1945) i <em>Stevana Bodnarova</em> (1905—). Uopšte, raspon srp. skulpture ovoga perioda počinje minijaturom a završava se javnim spomenikom.<br /> I u trećem periodu srp. skulptura menjala se nešto sporije od slikarstva. Tu činjenicu ilustruje i posleratno stvaranje Petra Palavičinija, Riste Stijovića i Sretena Stojanovića. Dok su slikari njihove generacije učinili napor da vlastite časovnike izravnaju sa istor. časovnikom, oni su bez većih dilema nastavili svoje predratno delo: <em>P. Palavičini</em> je stvarao nežne ženske aktove u kamenu i bronzi, <em>R. Stijović,</em> rustičniji, u drvetu, a <em>S</em>. <em>Stojanović,</em> pored psihološkog portreta — čiji je osnivač — i monumentalnu plastiku. I mnogi mlađi vajari obogatili su tradicionalni koncept ličnim osećanjem i stilom <em>(Nikola Janković, Mira Sandić</em>, <em>Milan Vargović).</em> Drugi su figurativno radikalnije preobrazili u smislu dramatične ekspresije <em>(Jovan Soldatović, Nandor Glid, Matija Vuković, Vida Jocić), </em>ili veće i mirnije autonomije oblika <em>(Miša Popović, Ante Gržetić, Aleksandar Zarin, Nebojša Mitrić).</em><br /> Ozbiljnije promene u srp. posleratnoj skulpturi nastaju delom <em>Olge Jevrić </em>(1922—) kao i pojedinih mlađih umetnika koji su se formirali u majstorskoj radionici Tome Rosandića <em>(Olga Jančić, Jovan Soldatović, Ana Bešlić).</em> Posle sigurno uprošćenih glava u smislu egipatski čvrstog, zbijenog volumena, <em>Olga Jevrić</em> se okrenula novom izrazu: nju danas karakteriše nastojanje da (prividno) amorfne oblike date u prirodi komponuje u prostoru i dovede u dinamičan međusoban odnos arabeskom pravih gvozdenih šipki, koje imaju dvojaku vrednost, konstruktivnu i ekspresivnu. Delo <em>Olge Jančić</em> (1929—) ima, ma koliko kao transpozicija bilo svedeno, prizvuk klasičnog: kao materijal ona isključivo upotrebljava kamen i bronzu; ali do juče isključivo zaokupljena telom, ona danas težište pomera ka organskim oblicima iz prirode. Treba posebno istaći i <em>Jovana Kratohvila,</em> čija je forma snažna, opora, arhitekturalna; zatim <em>Vojina Stojića, Miru Jurišić, Momčila Krkovića, Ota Loga.<br /> </em><strong>Grafika.</strong> Priličan broj slikara i vajara bavi se crtežom ne kao pripremnim radom, već kao samostalnom disciplinom. Ali bez obzira koliko dobri bili crtači, njihov crtež je uglavnom izraz istog osećanja i ogranak istog sistema oblika. Isključivi su crtači, odnosno oni za koje crtež predstavlja prevashodnu vokaciju: <em>Ljubomir Ivanović</em>, koji u stvari slika olovkom, <em>Pivo Karamatijević</em>, čiji su listovi, zajedno sa listovima <em>Đ. Andrejevića-Kuna</em>, iz prvih posleratnih godina uhvatili odjek revolucije; <em>Zulfikar Džumhur</em>, koji tanušnom, osetljivom linijom spaja niz poetskih detalja u vibrantnu celinu; nadrealiste i pristalice sličnih strujanja su <em>Dragan Lubarda</em>, <em>Radomir Reljić</em> i <em>Dušan Ristić</em>, čije je vizionarstvo uzbudljivo koliko i tehnička savršenost njihovog izraza. — О političkoj karikaturi v. <em>Karikatura</em>, <em>Srbija.</em><br /> Grafika u užem smislu u periodu posle 1945 doživela je preporod: epizoda pre rata, postala je razvijena oblast posle njega. Uz njenog doajena <em>Mihaila Petrova </em>njenom usponu najviše su doprineli <em>Boško Karanović, Stojan Ćelić, Mladen Srbinović</em>, <em>Lazar Vujaklija, Branko Šotra, Aleksandar Luković, Milivoj Nikolajević.</em> Njima se od mladih priključuju: među figurativnim <em>Vukica Obradović, Miodrag Rogić, Memnuna Vila Bogdanović, Milorad-Doca Janković,</em> a među nadrealistima i pristalicama metaforičnog, poetskog napora <em>Ankica Oprešnik, Radovan Kragulj, Bogdan Kršić</em>, <em>Milan Martinović, Branko Miljuš, Miodrag Nagorni,</em> i izvan ove grupe — <em>Oto Logo.</em> Napredak srp. grafike ogleda se ne samo u broju grafičara već i u sadržajnoj prodornosti njihove vizije, u superiornosti njihove tehnike. Ponegde, istina, pomešana sa slikarstvom, ona je ipak najčešće ostala u svojim klasičnim crno-belim okvirima. To sužavanje sredstava omogućilo joj je širinu i ozbiljnost zahvata.<strong><br /> </strong><strong>Tapiserija</strong> je u srp. umetnosti nova oblast. Zasluga za njeno osnivanje pripada <em>Lazaru Vujakliji</em>, čiji komadi imaju sve osobine njegovih platna, <em>Bošku Petroviću</em>, čiji su krupni uprošćeni oblici obeleženi energijom pokreta i zračenja, i <em>Milici Zorić</em>, čiji je svet taman, apokrifan.<tab>Mi. Pr.</tab><br /> ARHITEKTURA<strong><br /> </strong><em>PRAISTORIJSKO DOBA.</em> Arheol. istraživanja na teritoriji Srbije ukazuju da je čovek u doba paleolita koristio pećine za stanovanje, kao npr. u Gradcu kod Kragujevca i Risovači kod Aranđelovca. Ali tek u doba neolita nailazi se na primitivne građevine, prve arhitektonske tvorevine, koje je čovek sebi podizao za stanovanje i zaklon. Te građevine se javljaju u vidu aglomeracije zbijenog tipa, sastavljene od koliba, polu-ukopanih, ili sasvim ukopanih, najčešće pravougaonih, povezanih prepletom i oblepljenih blatom. Ponekad se nađe u prostoriji i zidana peć. Ovakve aglomeracije nađene su u Vinči, u Gradcu kod Zlokućana, u Pločniku kod Prokuplja, u Pavlovcu kod Niša, u Žarkovu kod Beograda. U kasnijim periodima upotrebe metala — bronze i gvožđa, nailazi se i na utvrđena naselja — gradišta kružnog tipa sa palisadom i zemljanim nabojem, kao što je naselje kod Kikinde i u okolini Valjeva.<br /> <em>UTICAJ RIMSKIH OSVAJANJA.</em> Rim. osvajanja ostavila su značajne tragove na tlu Balkanskog poluostrva. Teritorija današnje Srbije ulazila je u sastav nekadašnjih rim. provincija Moesia, Pannonia, Dacia. Za odbranu od upada susednih varvara, Sarmata, Avara, Slovena, Dačana, Rimljani su ustanovili odbrambenu liniju — limes — sa utvrđenjima i stalnim posadama. Ova utvrđenja nazivala su se <em>praesidia</em>, <em>castrum</em>, <em>castellum</em>, <em>burgus.</em> Limes je pratio obale Rajne i Dunava. U našem delu razlikovao se Panonski, Mezijski i Đački deo limesa. U mezijskom sektoru značajni kastrumi su bili Singidunum (Beograd), Tricornium (Ritopek), Viminacium (Kostolac), Margum (Orašje), Pincum (Veliko Gradište), Cuppae (Golubac), Transdierna (Tekija). Zbog svoje velike rasprostranjenosti u svetu, pravilna osnova kastruma sa pravougaonim ulicama <em>(cardo</em> i <em>decumanus)</em> postala je praobrazac planiranog naselja.<br /> Vizantija je u svemu nasledila Rimsku Imperiju pa je preuzela postojeća utvrđenja ali je osnivala i nova utvrđenja i nova gradska naselja. Naročito je značajan period cara Justinijana (527—65) koji je popravljao postojeća i gradio nova utvrđenja na limesu. Iz rimsko-vizant. perioda je kastrum Gamzigrad na Timoku nastao od III do VI <em>v.</em> Ovaj kastrum još nije potpuno proučen ali je nesumnjivo bio važno naselje na raskršću puteva Aquae (Prahovo)—Naissus (Niš) i Bomonia (Vidin)—Margi (Ćuprija); ostaci palate ukazuju na arhitekturu tipa Dioklecijanove palate u Splitu ili Mogorjela na Neretvi. Ali najznačajniji grad kasnoant. perioda je Caričin grad kod Lebana. Nastao je u doba Justinijana u VI <em>v.</em> i sagrađen je odjednom kao vrlo razvijena gradska aglomeracija, značajno crkveno-administrativno središte. Otkopan je akropol sa monumentalnom, 70 <em>m</em> dugom, paleohrišćanskom bazilikom, prava ulica oivičena zgradama sa porticima i kružnim trgom na raskršću. Otkopani su temelji još tri veće crkve i ostaci termi.<br /> <em>DOLAZAK SLOVENA I STVARANJE SAMOSTALNE DRŽAVE</em>. Sa primanjem hrišćanstva javljaju se kod Slovena i viši oblici društvenog i prvi oblici državnog organizovanja. Prva arhitektonska dela bila su izraz religioznog feudalnog programa. Žiže društvenog organizovanja bile su u IX—XI <em>v.</em> Zahumlje odnosno Zeta Primorje, zatim Raška odnosno Srbija.<br /> Pokrajine koje su kasnije formirale srednjov. srp. državu nalazile su se u pograničnim delu Rimskog Carstva koje se početkom naše ere delilo na zapadno i istočno. Ta demarkaciona linija ostala je kao linija uticaja Istoka i Zapada, kao razdvojna linija dveju hrišćanskih konfesija — ortodoksne i rimokatoličke. Neke srp. zemlje koje su bile baš na razdvojnoj liniji, kao Raška, Zeta i Primorje, iako pod pretežnim uticajem Istoka, pravoslavlja i ćiriličkog pisma, primile su jake kulturne uticaje Zapada. To se najviše ispoljava kroz arhitekturu ortodoksnih crkava i manastira na kojima se najjače ističu stilska obeležja romaničke (Studenica, Žiča, Sopećani, Dečani itd.), ponekad čak i gotičke arhitekture (Gradac).<br /> <em>ARHITEKTURA OD IX—XII VEKA.</em> Ako se posmatraju najranije pojave arhitektonskog stvaranja kod nas, a one najdalje sežu do poč. IX <em>v</em>., vidi se velika bliskost, čak i podudarnost tog stvaranja kod Srba u Zetskom primorju i Hrvata na obalama Jadrana, kako u konstrukciji preromaničkih crkvica tako i u dekoraciji prepleta tročlane trake. Najstarije građevine bile su od drveta, što je i prirodno jer je zemlja bila bogata šumom. Mnogi zapisi iz ranog Srednjeg veka, a i kasnije, svedoče da je većina zgrada bila od drveta. Tradicija građenja od drveta trajala je dugo, sve do naših dana. Naravno, ostaci tih drvenih zgrada nisu sačuvani. Najstarije građevine čiji su ostaci sačuvani kultnog su karaktera, građene u kamenu i nastale u IX—XI <em>v.</em> u Primorju. To su jednobrodne crkvice, sa poluobličastim svodom, ili jednobrodne sa kupolom, trikonhosne, krstoobrazne, građene od pritesanog kamena. U Raškoj je sačuvana u dosta dobrom stanju Petrova crkva kod Novog Pazara iz IX i poč. X <em>v.</em> Crkva je u vidu četvorokonhosa i ima galeriju sa tri strane na spratu. Iz istog doba je interesantna trikonhalna crkva čije se ruševine nalaze u Zatonu na Limu kod Bijelog Polja.<br /> Najznačajniji period monumentalne arhitekture u srednjov. Srbiji počinje u drugoj pol. XII <em>v.</em> U zavisnosti od opšte političke i kulturne orijentacije zemlje prema Istoku ili Zapadu, kao i unutrašnjih prilika, u vremenu od XII do XV <em>v.</em> obrazuju se u arhitekturi posebne stilske skupine, manje ili više originalne u odnosu prema vizant. ili zap. arhitekturi. U porobljenoj Srbiji pod Turcima produžava se tradicija srednjov. arhitekture do XVIII <em>v.; </em>podižu se skromnije građevine, čiji su ktitori monasi ili bogatiji pojedinci. Slične građevine nastaju takođe u Vojvodini, Bosni i Hrvatskoj posle velikih pomeranja srp. stanovništva pod pritiskom Turaka. Građevine Nemanjinog doba iz druge pol. XII <em>v.</em> očuvane su u ruševinama. To su Đurđevi Stupovi u Novom Pazaru, Sv. Nikola kod Kuršumlije, manastir Bogorodice u Toplici kod Kuršumlije. Ove crkve izgrađene su skoro istovremeno 1168—72. Đurđevi Stupovi i Sv. Nikola su građevine centralnog rasporeda, građene po vizant. uzoru. Čak i u ruševinama nagoveštavaju monumentalni karakter. Najznačajnije delo ovog vremena a možda i celokupne srednjov. srp. arhitekture je Bogorodičina crkva u manastiru Studenici. Crkva je izdužena, jednobrodna sa kubetom na kockastom postolju. Sazidana je 1183—91. Fasade crkve ozidane su u pravilnim kvaderima sivo-belog mermera. Mada struktura građevine nije romanička, arhitektonska obrada je to skoro u potpunosti. Sva tri portala su bogato skulpturalno obrađena, romanički friz na završecima fasada je obilno zastupljen. Dekorativna skulptura u arhivoltama, u konsolama stubića, dovratnicima i doprozornicima veoma je bogata, raznovrsna i puna invencije. Zidovi unutrašnjeg prostora prekriveni su fresko-živopisom vrlo visokih slikarskih kvaliteta.<br /> <em>XIII I XIV VEK.</em> U punoj snazi srednjov. srp. države podignut je veliki broj crkava i manastira, ne velikih dimenzija ali skoro svaka je bogato ispunjena fresko-slikama. Crkve Raške škole su od velike vrednosti u arhitektonskom i slikarskom smislu. Kao najznačajnije crkve ove škole treba pomenuti manastire Žiču (1217), Mileševo (1234), Sopoćane (1264), Dečane(1327—35). Karakteristično je za ove crkve da je unutrašnjost prostora bila potpuno pokrivena živopisom, zanemarujući arhitektonske oblike, stupce, pilastre, prozore. — Crkva manastira Dečani posebno se izdvaja u ovoj grupi crkava. Sazidao je 1335, po nalogu kralja Stefana III Dečanskog, franjevački redovnik protomajstor <em>Vita </em>iz Kotora. Ova crkva je interesantan spoj romaničke trobrodne delimično i petobrodne bazilike i vizant. crkve sa jednim kubetom. Dekorativna plastika je još bogatije zastupljena nego u crkvi u Studenici. Unutrašnjost je i ovde oslikana freskama. Samo je ovde, za razliku od ostalih crkava, izvršena arhitektonska podela površina koje ispunjavaju slike-kompozicije, pa se i ovde vidi jači uticaj Zapada. Dečani su jedna od najvećih i najlepših srp. crkava. Zidana je u pravilno tesanom mermeru u beloj i ružičastoj boji naizmenično postavljenim u horizontalnim pojasevima.<br /> <strong>Kosovsko-metohijska (srpsko-vizant.) škola. </strong>U periodu sve većeg slabljenja moći Vizantije u XIII i XIV <em>v.</em> srp. vladari okreću pravac svoje ekspanzije prema jugu, prema vizant. pokrajinama. To je i razlog većem približavanju vizant. tipu crkvene arhitekture. Javljaju se oblici razvijenog i sažetog upisanog krsta, primljeni iz Carigrada i Grčke. Najčešće su to crkva sa jednim kubetom, ponekad imaju i kube nad pripratom. Razvijeniji tip ima centralno kube i četiri manja, postavljena u krakovima krsta. Ovaj petokupolni tip je najrazvijeniji i najuspelije razrađen u srp. srednjov. arhitekturi. Način zidanja naizmenično kamenom i opekom imao je konstruktivnih razloga ali je postao i bitan dekorativni element. Tanka crvena opeka u jednom ili dva horizontalna reda sa sivim ili žućkastim kvaderima kamena i debelim spojnicama maltera oživljavala je spoljni izgled crkava. I u raškoj stilskoj grupi može se zapaziti tendencija da se plastika objekta istakne, da se mase stepenasto penju do vrha kupole čiji se tambur povišava. Kod srpsko-vizant. petokupolne crkve plastika masa dostigla je visoki stepen ekspresivnosti i harmonije. Dinamično i piramidalno rastu mase da bi dobile svoj završetak u centralnoj kupoli. Te crkve su skromnih dimenzija pa ipak deluju monumentalno snagom svog plastičnog izraza koji teži uvis. Ali sve to postignuto je na štetu delovanja unutrašnjeg prostora koji je skučen i nepregledan. Najlepši primer petokupolne crkve, ne samo u srp. arhitekturi već i u ostalim srodnog karaktera, jeste Gračanica blizu Prištine, podignuta 1318.<br /> Istog karaktera su crkve podignute u Makedoniji u XIV <em>v.</em> u vreme kada je Makedonija bila u sastavu srp. države. Većina ovih crkava je jednokupolna. Crkva u Starom Nagoričinu se izdvaja po svom obliku. To je prezidana stara crkva iz XI <em>v<strong>.</strong></em> bazilikalnog tipa, pretvorena u petokupolnu.<br /> <strong>Moravska škola. </strong>U poslednjoj četvrtini XIV v., uporedo sa pomeranjem ekonomskih, političkih i kulturnih centara Srbije prema severu pod pritiskom Turaka, u predelima Zapadne i Velike Morave obrazuje se umetnost koja ima posebna stilska obeležja, poznata kao Moravska škola. Ktitori crkava i manastira su knez Lazar, despot Stefan Lazarević i neki velikaši. Crkve su većinom jednokupolne, tipa trikonhosa sa pripratom, iznad koje može biti četvorostrana kula ili niža kupola. Manastir Manasija (Resava) i Ravanica imaju trolisnu osnovu i pet kupola. Sve ove crkve nastale su u izuzetnim prilikama turske invazije. Moravska arhitektura, koja se razvijala oko sto godina, u najvećoj je meri autohtona, srpska. Tradicija je nastavljena, primenjivana su poznata konstruktivna rešenja iz prošlosti ali na originalan način koji je dao sasvim novi izraz ovim crkvama. Karakteristična je njihova silueta sa izdignutim kubetom i nešto nižom četvorostranom kulom nad pripratom sa prozorom ili bez prozora. Dekorativna obrada je veoma istaknuta: u vidu slepih plitkih arkada u gornjim poljima, ispunjenih ornamentom u obliku šahovskih polja, zatim rozetá bogato izrezanih u kamenu, dvočlanog i tročlanog prepleta u kamenu. Fasada je deljena kordonskim vencima koji povezuju donje ivice prozora ili slepih arkada. Plitkoreljefna plastika u prozorskim timpanima, parapetima i okvirima je često primenjivana. Poreklo oblika ove plastike dosta je složeno i nije do kraja rasvetljeno. Raspoznaju se uticaj i plastike raške škole i Vizantije. Primena dekorativnih elemenata, arhitektonskih i konstruktivnih rešenja na ovim građevinama veoma je originalna. Brižljiva obrada ostavlja utisak završenosti ali istovremeno dekorativne prezasićenosti i usitnjenosti.<br /> <strong>Gradovi. </strong>О izgledu srednjov. gradova u unutrašnjosti zemlje, u staroj Raškoj, zna se malo. Svakako je tome uzrok što su kuće u gradu i na selu građene pretežno od drveta. Nesumnjivo je da je postojao veći broj gradova u pravom smislu. Neki gradovi potiču iz ant. vremena: Beograd (Singidunum), Niš (Naissus), Prizren itd.<br /> Burna i ratnička istorija Srbije u XIII i XIV <em>v.</em> razlog je što je Srbija pokrivena dosta gustom mrežom manjih i većih gradova vojnog značaja. U njima su bile zgrade za posadu i zapovednika. Danas su vidljivi ostaci odbrambenih zidina, a ređi su tragovi drugih zgrada. Više materijalnih ostataka nađeno je na mestima gradova koji su se razvili uz rudnike, kao što su Brskovo, Brvenik, Stari Trg (Trepča), Novo Brdo, Rudnik itd. Najznačajniji, najpotpuniji i najveći grad bio je Novo Brdo na vrhuncu prosperiteta u XV <em>v.</em> Ostaci Novog Brda srazmerno su dobro očuvani. Turci su napustili eksploataciju rudnika tek krajem XVII <em>v.,</em> posle čega su se rudari Sasi i drugo stanovništvo raselili. Novo Brdo pominje se prvi put 1326. Podignuto je na visini od preko 1000 <em>m</em>. Tvrđava je u obliku nepravilnog šestougaonika sa 6 kvadratnih kula. Uže podgrađe, u obliku lepeze, bilo je opasano zidovima i rovom, a izgleda i šire podgrađe. U njemu je kovan srebrn novac 1349. Imao je svoj gradski statut i bio važan trg sa naseljem dubrovačkih i drugih primorskih trgovaca. U Novom Brdu otkrivena je katedralna crkva sv. Nikole i još nekoliko manjih crkava.<br /> Sem gradova čija je funkcija bila korišćenje rudnih bogatstava, trgovina i razmena, smeštaj i zaštita stanovništva vezanog za te delatnosti, postojali su i gradovi-tvrđave vojnog i strategijskog karaktera. Najznačajniji gradovi tog karaktera su: Zvečan kod Kosovske Mitrovice koji su podigli Vizantinci a zatim preuzeli i dogradili Srbi; Maglič, u Ibarskoj klisuri, koji je štitio tu važnu komunikaciju, po svojoj dispoziciji i arhitekturi jedan od najlepših gradova; Mileševac (Hisardžik) iznad reke Mileševke i manastira Mileševa, štitio je važnu srednjov. komunikaciju — dubrovački drum; Golubac, grad na Dunavu koji su podigli Mađari 1337 a zatim ga držali srp. vladari sve dok ga nisu osvojili Turci 1427. Po svojoj dispoziciji na steni iznad Dunava jedan je od retko lepih gradova. Postojali su i gradovi kao trgovačka i administrativna središta. Iz njih su upravljali u prvo vreme župani zatim vojvode a kasnije kefalije. Trgovački grad nazivao se trg i obično su ga naseljavali trgovci iz Dubrovnika ili Kotora. Ta naselja imala su niže tvrđave podgrađa. Primeri su Prizren — grad Višegrad i varoš; Prilep — grad Markovi kuli i podgrađe današnje selo Varoš i dr. U pograđima ovih varoši često su vlastela i vladari imali svoje kuće i dućane. Gradovi-rezidencije vladara su retki. Srp. kraljevi su imali istovremeno veći broj rezidencija bez utvrđenja, tipa letnjikovca u vidu grupe manjih građevina od lakog materijala. Po imenu su poznate takve rezidencije Pauni, Nekudim, Svrčin, Nerodimlje, Ribnik itd. U vreme kada je turska sila uveliko rušila srp. državu, javljaju se utvrđene prestonice. Knez Lazar je izgradio grad Kruševac 1374. Skorašnja arheol. istraživanja omogućila su da se sa više izvesnosti sagleda struktura ove srp. prestonice, stvorene neposredno pred kosovsku tragediju, a od koje su doskoro bili vidljivi samo donžon-kula u ruševinama i crkva Lazarica, dragulj moravske škole. — Postojali su utvrđeni manastiri kao što su Resava (Manasija), jako utvrđenje sa kulama i zidovima, veoma skladna celina; Ravanica, čija su utvrđenja sada u ruševinama, Studenica, Dečani itd. Rezidencija arhiepiskopa Danila II nalazila se u gradu Magliču. Srednjov. manastiri morali su se braniti od pljačkaša, naročito oni bogatiji. Oni su bili i prihvatilište i zaštita za putnike, većinom trgovce. Manastiri se prividno nalaze u bespuću ali su gotovo sistematski raspoređeni na približno dan hoda udaljenja na primitivnim srednjov. komunikacijama.<br /> Despot Đurađ Branković podiže užurbano, pred konačnu propast srp. države, veličanstveni smederevski grad na Dunavu i raskošnu palatu u njemu. Smederevski grad podignut je u neverovatno kratkom vremenu (1428—30 i 1430—39), ali ova impozantna tvrđava nije uspela da spase ostatke srp. države od propasti i konačnog zavojevanja od strane Turaka. Smederevski grad je gotovo jedinstven primer kod nas ravničarske tvrđave na rekama, tzv. vodeni grad. Po svojim dimenzijama, sa stranama preko 500 <em>m</em> dužine, ovo je redak primer grada tog vremena u svetu. Ima oblik trougla, položen između Dunava i reke Jezave sa vodenim rovom sa treće strane (sada zasutim). Prvo je na ušću Jezave u Dunav izgrađen Mali grad sa kulama. U njemu se nalazio despotov dvor. I pored kratkog vremena u kome je grad sagrađen, zidanje je bilo izvanrednog kvaliteta, sa lepim ornamentisanjem uzidanom opekom, dugačkim natpisom ugrađenim opekama. Smederevski grad je tvrđava vizant. tipa, sa kulama. Građen je za borbu hladnim oružjem, iako su Turci u vreme njegovog podizanja već upotrebljavali topove. Do pre 50 godina, to je bio naš najbolje očuvan grad. Najviše je stradao 1941 od eksplozije municije koju su Nemci nagomilali u njemu, od čega su dve kule potpuno srušene a dve jako nakrivljene. Od velikog broja gradova u Srbiji nekoliki se odlikuju impresivnom plastikom i velikim arhitektonskim kvalitetima, uprkos jako oštećenom stanju. Najlepši od njih su Maglič, Golubački grad, Manasija i Smederevski grad koji je nesumnjivo jedan od najveličanstvenijih naših arhitektonskih spomenika.<br /> <em>DOBA TURSKE VLADAVINE.</em> Sa potpunim zavojevanjem Srbije od strane Turaka graditeljska aktivnost je jako umanjena, iako ne i sasvim obustavljena. Podizane su i dalje crkve ali skromnijih dimenzija i skromnije obrađene. Podizali su ih imućniji pojedinci ili svešteni poglavari. Takva građevinska aktivnost, i to isključivo sakralnog karaktera, ispoljila se vidnije posle obnavljanja Pećke patrijaršije (1557—1693). U XVI i XVII <em>v.</em> preostala srp. vlastela i bogati ljudi, kao i značajniji crkveni poglavari, nastavili su tradiciju podizanja zadužbina. Crkve su podizane na još skrovitijim mestima u klisurama i tesnacima. Tako je nastao ogroman broj crkava i manastira u oblasti Morave, u ist. i zap. Srbiji. U ovim spomenicima u nekoliko varijanti produžava se tradicija srednjov. arhitekture. Interesantna je grupa manastira u Ovčarsko-kablarskoj klisuri na Zapadnoj Moravi kao što su Sv. Trojica, Blagoveštenje, Jovanje, Vaznesenje, Preobraženje. U zap. Srbiji su još i manastiri Dobrilovina i Dovolja na Tari. Oko Drine na desnoj strani su Tronoša i Rača, sa leve strane Paprača, Lomnica i Tavna, kod Čačka poznata je crkva Ježevica, crkva u Brezovi pod Golijom. Nekoliko od tih manastira u Srbiji imali su veliki istor. i kulturni značaj u XVII, XVIII i XIX <em>v.</em> U manastiru Bogovađi kod Valjeva, sazidanom 1554, bile su smeštene škole u XVII i XVIII <em>v.</em> a 1805, za vreme Prvog srpskog ustanka, nalazio se Praviteljstvujušči sovjet. U manastiru Vraćevšnici, sagrađenom 1430, Karađorđe je 1812 sazvao Narodnu skupštinu pred kojom je objavio zaključke Bukureštanskog mira. Veliki je broj tih manjih manastira rasutih po Srbiji. Ali, kad su nastala još teža vremena za srp. živalj u XVIII <em>v. </em>podižu se i male crkve-brvnare koje su se po tehnici građenja malo razlikovale od seljačkih kuća za stanovanje. Glavna razlika je bila polukružna apsida veoma vešto izvedena u drvetu. Crkve-brvnare podizane su u predelima bogatim šumom. Tako je poznata crkva-brvnara u Takovu i u selu Radijevićima na planini Zlataru.<br /> Posle nesrećno završenog austrijsko-turskog rata mase Srba pod Arsenijem Crnojevicem prebacuju se preko Save i Dunava. Među izbeglicama, u velikoj masi naroda bilo je najviše zastupljeno sveštenstvo, bogatiji slojevi, ostaci feudalaca kojima je carevina dala povoljne uslove za život. Razvila su se nova sela, naselja, gradovi sa pretežno srp. stanovništvom u današnjoj Vojvodini. Svedočanstva tog razvoja su sakralne i profane građevine. Sakralne građevine su i ovde na prvom mestu, one su najtrajnije i sa najviše idejnog izraza. Veliki broj manastira nastao je u Vojvodini u XVIII <em>v</em>., naročito u Fruškoj gori. Značajniji su Krušedol (poč. XVI <em>v.</em>) i Novo Hopovo (XVI <em>v</em>.), zadužbine poslednjih despota Brankovića. U arhitekturi ove crkve očita je težnja da se sačuva tradicija moravske škole. To je jedan od najvećih manastira, čija je arhitektura rađena sa mnogo pretenzija i u koju su utkani, sem uticaja moravske škole, još i neki drugi uticaji toga vremena. Treba pomenuti još manastire Velika Remeta, Vrdnik (Ravanica), Grgeteg, Šišatovac, Kuveždin. Svi ovi manastiri podignuti su većinom u XVI <em>v., </em>ali se ne zna uvek tačno godina i ličnost osnivača. Ima još manastira u Fruškoj gori i van nje, u Vojvodini, Slavoniji, pa čak i u sev. Mađarskoj koji su podizani u vreme migracije Srba pod pritiskom nadirućih Turaka.<br /> Posle preseljenja u Vojvodinu u XVIII <em>v.</em> počinje se kod Srba formirati građanska klasa i gradski način života. To se vidi i na arhitekturi zgrada koje sada imaju svetovni program (stambene zgrade, javne građevine, magistrati i dr.). Starijih sačuvanih profanih građevina nema mnogo; ukoliko ih ima one su iz XVIII <em>v</em>. To je vreme kasnog baroka pa zato taj stil preovlađuje kod boljih građevina. Barok je najviše došao do izražaja kroz podizanje petrovaradinske tvrđave i naselja Petrovaradin. Tvrđava je započeta 1695 a 1754—66 sagrađeno je jako i veliko utvrđenje koje dominira Dunavom. Bedemi se pružaju duž Dunava i štite i podgrađe Petrovaradin koje čini jednu potpunu i stilski jedinstvenu arhitektonsku celinu. Na tvrđavi je veliki broj građevina koje su ranije služile kao kasarne. Pre nekoliko godina ceo kompleks je pretvoren u uređeni park. Građevine su služile za privremeni smeštaj fakulteta, slikarskih ateljea, muzeja. Jedna od zgrada je adaptirana za restoran. Gotovo u isto vreme sagrađena je i Beogradska tvrđava (1723—36). Graditelj je bio švajcarski vojni inženjer Nikolas Doxat de Morez. Ova tvrđava nije poslužila Austrijancima za odbranu, a u oba svetska rata teško je oštećena. Prilikom povlačenja 1944 Nemci su digli u vazduh sve kasarne iz XVIII <em>v.</em> u donjem gradu. Sačuvana je veoma lepa barokna kapija Karla VI, popularno poznata kao kapija princa Evgenija Savojskog. Ova kapija je nesumnjivo najlepši barokni spomenik u Srbiji i može se smatrati sa dosta izvesnosti da je njen tvorac Doxat de Morez.<br /> <strong>Osmanlijska arhitektura </strong>koju su Turci doneli prilikom osvajanja Balkanskog poluostrva sastojala se od džamija, turbeta, tekija, medresa, amama, hanova, karavanseraja, bezistana, mostova. Najviši domet Turci su postizali u sakralnim građevinama, dok su zgrade profane arhitekture gradili u manjem broju i po skromnijim programima. U sakralnoj arhitekturi gradili su osmanlijski tip džamije koja se oslanjala na vizant. strukturu jedinstvenog potkupolnog prostora sa kupolom na pandantifima i masivnim stubovima, neutrališući bočne potiske polukalotama. Takva arhitektura, sa nekoliko velikih džamija, vezirovom i drugim palatama, blistala je u Beogradu XVI i XVII <em>v.</em> Ali u austro-turskim ratovima XVII—XVIII <em>v.</em> skoro svi spomenici takve arhitekture bili su porušeni i spaljeni. Do danas je sačuvana u Beogradu jedino Barjakli džamija, verovatno iz XVII <em>v</em>., jedna od manje značajnih, građena u tesanom kamenu. Od sakralne arhitekture ostali su još Damad-pašino turbe u Gornjem gradu iz XVIII <em>v.</em> i ostaci tekije u Višnjićevoj ulici.<br /> Posle oslobođenja Srbije od Turaka u XIX <em>v.</em> brzo su nestajali spomenici turske arhitekture. Tako u predkumanovskoj Srbiji nije preostala više nijedna džamija. Profane građevine su inače bile retke i slabije izrade. Nišku tvrđavu sagradili su Turci u XVIII <em>v.</em> u periodu austr. ofanzive, ali nju su gradili evr. inženjeri za fortifikacije po tada usvojenim sistemima tvrđava bastione trase, sa baroknim arhitektonskim obeležjem. U oblastima oslobođenim od Turaka 1912 (Kosovo — Metohija — Novopazarski sandžak) sačuvano je više značajnih spomenika. U pogledu sakralne arhitekture najznačajniji i najstariji spomenik je džamija sultana Mehmeda Fatiha, poznata kao Carska džamija u Prištini, sagrađena 1461. Jedinstven prostor zasveden je kupolom raspona 13,50 <em>m</em>. Zidana je od tesanog kamena, ima trem pokriven sa tri male kupole. Druga značajna džamija je Sinan-pašina u Prizrenu iz XVII <em>v.</em> sa kupolom raspona 14,50 <em>m</em>. Prostor je razdvojen na dva kvadratna prostora veličine 14,50 i 4,50 <em>m</em> što je inače retko u osmanlijskoj arhitekturi. Hadim džamija u Đakovici, završena krajem XVI <em>v.</em>, po svojoj plastici, proporcijama i slikanim ornamentima spada u značajnije objekte te vrste. U Novom Pazaru se nalazi Altum Alem džamija, jedan od značajnijih i starijih spomenika. Turci su podigli i nekoliko građevina za amame kao što su na teritoriji Srbije veliki amam u Prizrenu i amam u Prištini. Amam u Prizrenu podeljen je srednjim zidom na dva jednaka dela, za muške i ženske, kao što je to uobičajeno i kod ostalih. Ima dve velike kupole i nekoliko manjih. Zidan je od kamena i opeke u slojevima po vizant. uzoru. Amam u Prištini ima niz manjih kupola. Prvobitni izgled nije sačuvan; amam je pretvoren u servis za pranje rublja.<br /> Turci nisu ostavili palate i dvorce vladalaca i upravljača već jedino begovske konake koji su samo nešto veće i bolje uređene kuće za stanovanje. Prema islam. načinu života bili su podeljeni na muški deo — selamluk — i ženski deo — haremluk. Ti konaci su građanske kuće balkansko-orijentalnog tipa i zajedničke su ne samo Turcima već i Bugarima, Grcima, Makedoncima, Šiptarima i Srbima. Drvena skeletna konstrukcija ispunjena je lakim materijalom, čatmom i malterom, često i od blata sa plevom. Prizemlje kuće je masivno, obično od kamena, i sadrži prostorije za čuvanje namirnica, opreme ili alata. Gornji sprat je za stanovanje, obično simetričnog rasporeda, sa centralnim prostorom za boravak povezanim sa ostalim sobama. Obavezan deo je divanhana, isturen, otvoren ili zastakljen prostor sa pogledom na baštu. Sačuvani su takvi objekti u Prizrenu: Sain-pašin konak, Ahmed-agina kuća, kuća Adem-age Đona i kuća Šehu koje se odlikuju arhitekturom izvanrednog likovnog i funkcionalnog kvaliteta. Sličnih kvaliteta je Mehmed-tahir begov konak u Peći sazidan oko 1800, zatim begovski konak u Đakovici, begovski konak u Gnjilanu, pored izvesnog broja drugih, vrlo dobrih primera koji su se do danas sačuvali. — Poseban tip zgrade je kula koja se razvija u visinu sa više spratova za stanovanje, jakih kamenih zidova sa malim prozorima prilagođena za odbranu vatrenim oružjem. Ovaj tip, poznat kao šiptarska kula, sreće se na Kosovu i u Metohiji. — U Beogradu je sačuvana tipična turska bogatija kuća u Jevremovoj ulici, značajna i zbog toga što je u njoj bila smeštena Jugovićeva Velika škola 1808—13. Danas je adaptirana za muzej Vuka i Dositeja.<tab>O. Mć.</tab><br /> <em>XIX</em>—<em>XX v.</em> Iz XIX <em>v.</em> sačuvan je mnogo veći broj zgrada i u Vojvodini i u Srbiji. Arhitekti su bili u Vojvodini većinom Nemci i Mađari, ali se već javljaju i Srbi arhitekti, kao npr. <em>Vladimir Nikolić</em> (1857—1922) koji je izveo veliki broj javnih građevina u Sremskim Karlovcima (Patrijaršijski dvor, Bogoslovski seminar i internat Stefaneum), Novom Sadu (srpska gimnazija i Episkopski dvor, Dundjerskovo pozorište) i Budimu, Osijeku, Starom Bečeju, i veći broj privatnih zgrada u Sremu, Bačkoj i Banatu, a u Srbiji više školskih zgrada. Novi Sad, najveći i najstariji grad Vojvodine, sadrži i najviše starih građevina. Ali građevine XVIII i XIX <em>v. </em>gube se jer sada preovlađuju novije građevine XX <em>v.</em> pre i posle svetskih ratova. Neki manji gradovi se više ističu karakterom i relativnim jedinstvom arhitekture; takvi su Sombor i Vršac. Neobarok i neoklasicizam daju glavno obeležje arhitekturi tih gradova, a početkom XX <em>v.</em> javlja se i bečka i peštanska secesija.<br /> U drugoj pol. XIX <em>v.</em> javlja se veći broj talentovanih arhitekata rodom iz Vojvodine koji prelaze u Srbiju i prihvataju se važnih zadataka.<br /> U Beogradskom pašaluku do većeg poleta u građevinarstvu dolazi tek u toku Prvog ustanka. Najveći građevinski objekti toga vremena, Karađorđevo utvrđenje i crkvu u Topoli, gradili su neimari <em>Dimitrije, Sava Perišić, Andrija </em>iz Palanke, <em>Đura</em> iz Požarevca, <em>Cena </em>iz Biskupa u Ramskoj nahiji, a mnoge crkve i manastire obnovili su ili sagradili zidarski majstori <em>Živadin, Nikola, Jelisije</em> i <em>Đorđe Kukolj. </em>Do pravog poleta u građevinarstvu dolazi tek posle Drugog ustanka. Podižu se ne samo crkve i utvrđenja, već kneževski konaci, dvorci, javna i privatna zdanja, zgrade za državne ustanove. Među najstarije i najuglednije graditelje toga razdoblja ide <em>Milutin Gođevac </em>(manastir Bogovađa 1816, crkve u Kragujevcu 1818), majstor <em>Veselin </em>(knežev konak u Kragujevcu 1819, stari knežev konak u Beogradu 1820, knežev konak u Požarevcu 1827, velika kasarna na Savamali 1835), <em>Janja Mihailović </em>i <em>Nikola Đorđević </em>(crkva u Karanovcu 1822, Ribniku 1823, Varvarinu 1825, obnova crkve manastira Rače 1826, crkva u Svilajncu 1827, manastir Rakovica i konak kneginje Ljubice u Beogradu, knežev konak u Topčideru 1831, crkva u Topčideru 1832, crkve u Slancima i Vrčinu 1834). Većina zgrada iz ovoga vremena ima još uvek tradicionalan oblik i dekoraciju, ali sa osetnim uplivom zapadnjačkih stilova. Međutim, orijentacija prema Zapadu počinje tek na reprezentativnim državnim zgradama koje podižu većinom stranci. Slovak Franz Janke verovatno je projektovao »Đumrukanu« (1835), kuću Cvetka Rajovića (»Realku«) i Sabornu crkvu.<tab>M. Kol.</tab><br /> U srp. delu Beograda u Šancu, koji je pretežno naseljen Turcima i manjim delom Jevrejima i Cincarima, podižu se srp. kuće kao što je kuća trgovca Nauma Ička, lep primer balkanske gradske arhitekture (porušena 1932), Hećim Tomina kafana (danas kafana »?«). Uskoro knez Miloš podiže dvorac (konak) za svoju ženu kneginju Ljubicu i sinove. Ova kuća je očuvana u prvobitnom obliku i lep je primer prelaza iz tipa balkanske orijentalne arhitekture u evr. tip. Osnova zgrade je simetrična i organizovana po orijentalnom uzoru, spoljni izgled takođe dosta podseća na orijentalne konake, dok je konstrukcija od opeke, sa upotrebom plitkih svodova za međuspratne konstrukcije. Zgrada je zidana 1834, graditelji su bili nar. majstori <em>Janja Mihailović</em> i <em>Nikola Đorđević.</em> Isti majstori su gradili konak kneza Miloša u Topčideru i crkvicu pored njega. Ovakve građevine spadaju u anonimnu arhitekturu jer su ih njihovi graditelji posmatrali kao običan zanatski rad i svoje autorstvo nisu isticali. U ovom slučaju poručilac je bila država, odnosno knez, i majstori su podnosili pismeni obračun troškova. Međutim arhivski dokumenti о zgradama su retki tako da se za veliki broj zgrada, građenih mnogo kasnije, ne zna autor. Uobičajeno je da se sve stare zgrade u Beogradu, pa i pomenuti konaci pripisuju <em>Hadži-Nikoli Živkoviću</em> koji je dvadesetih godina XIX <em>v</em>. došao u Beograd iz Makedonije. On je bio poverljiva ličnost kneza Miloša. Kasnije je u Ministarstvu građevina vođen kao nadziratelj građevina. U kojoj meri je on bio projektant zgrada a u kojoj meri organizator i nadzornik zidanja, to zasada nije mogućno odrediti.<br /> U ovom delu Beograda podignuta je Carinarnica (Đum-rukana) na Savi, zidana u kamenu. Zgrada je dovršena 1835 i imala je otvorene arkade. U njoj je jedno vreme (1841—42) bila pozorišna dvorana. Zgrada je stradala od bombardovanja 1944.<br /> Prva zgrada većih razmera i sa razvijenim programom bila je palata koju je bogati trgovac Miša Anastasijević dao da se izgradi po projektu <em>Jana Nevole, </em>češkog arhitekta, koji je na sugestiju Janka Šafarika došao u Srbiju, gde je radio blizu 20 godina kao glavni inženjer. Zgrada je dovršena 1863, kada ju je M. Anastasijević poklonio državi za smeštaj tada osnovane Velike škole i drugih prosvetnih institucija. Ova zgrada, tada najveća u Beogradu, plemenitih proporcija, imala je dva sprata i projektovana je u mešavini stilova romaničkog, gotičkog i renesansnog, koja je polovinom XIX <em>v. </em>bila u evr. zemljama omiljena. Istog karaktera arhitekture bila je i Gradska bolnica u Vidinskoj ulici (Dž. Vašingtona), dovršena 1865. Prva zgrada namenjena kulturnoj delatnosti u Beogradu, konačno oslobođenom od Turaka, bila je zgrada Narodnog pozorišta, podignuta 1869 na mestu tek porušene Stambol-kapije. Zgradu je projektovao <em>Aleksandar Bugarski </em>(1835—1891) u neoklasičnom stilu, sa mnogo osećanja mere i proporcija. Rušena je u oba svetska rata. Posle Prvog svetskog rata bila je rekonstruisana, povećana i bitno izmenjena. Stari dvor podignut je 1882 po projektu A. Bugarskog. I ova zgrada ima neoklasične elemente — karijatide oko prozora, timpanone, stubove, balustrade. U Aranđelovačkoj banji, po želji kneza Mihaila, sagrađeno je »Staro zdanje«, letnjikovac za kneza, koji je projektovao <em>Kosta Šreplović </em>(1836—1872), u eklektičnom stilu romaničko-gotičkom slično Kapetan-Mišinom zdanju u Beogradu. Zgrada je završena 1872. Zgradu Ministarstva pravde (Terazije 41) projektovao je <em>Svetozar Ivačković </em>(1844—1924) krajem XIX <em>v. </em>u stilu rane renesanse. Na Terazijama je podignuta i prizemna palata trgovca Alekse Krsmanovića u neobaroku, po projektu <em>Jovana Ilkića </em>(1857—1917). Jovan Ilkić je projektovao i zgradu osiguravajućeg društva »Rosija Fonsier« 1906 (kasnije hotel »Moskva«). Na užem konkursu za tu zgradu Ilkićev projekt je usvojen ali je, na zahtev investitora u Petrogradu, od strane rus. arhitekata fasada izmenjena u duhu secesije sa oblogom od keramike i granitnih ploča. U stilu secesije interesantna je zgrada na Terazijama br. 39 sa fasadom u dubokim lođama. Do 1914 podignuta je i zgrada Uprave fondova (1906, danas adaptirana za Narodni muzej) koju su projektovali <em>Andra Stevanović </em>(1852—1929) i <em>Nikola Nestorović </em>(1868—1957) u eklektičnom neorenesansnom duhu, i zgrada Narodne banke u Ul. 7 jula koju je projektovao <em>Konstantin Jovanović </em>(1849—1923). Narodnu skupštinu Srbije projektovao je J. Ilkić; zbog političkih događaja započeta zgrada dovršena je tek 1937 za Narodnu skupštinu Jugoslavije.<br /> U ratovima 1912—19 je veći broj arhitekata poginuo ili umro. Po završetku rata ukazala se velika praznina u redovima intelektualaca, prema tome i arhitekata, pa se u Beogradu zapaža priliv rus. arhitekata-emigranata posle Oktobarske revolucije. Prvih 7—8 godina posle rata gradilo se relativno dosta, naročito u Beogradu, jer su i potrebe u ratom opustošenoj i razorenoj zemlji bile ogromne. Ali kvalitet arhitekture bio je prilično nizak. To je prelomni period za savremenu arhitekturu u celom svetu. Tih godina bije se bitka za modernu, funkcionalnu arhitekturu. Nekoliko godina pred Drugi svetski rat pojavljuju se pokušaji prodora moderne arhitekture u Srbiji. Najaktivniji nosilac tog prodora bio je <em>Milan Zloković </em>(1898—1965) koji je 1930 izgradio hotel »Žiča« u Mataruškoj banji, Trgovinsko-industrijsku komoru u Skoplju 1934, bolnicu u Risnu (Boka Kotorska), nekoliko stambenih zgrada i vila u Beogradu, Dečiju kliniku u Beogradu 1941, njegovo najbolje i najzrelije delo — <em>Dragiša Brašovan </em>(1887—1965), iskusni arhitekt, poznavalac stilske arhitekture i secesije, u kom duhu je ostvario veliki broj objekata, prihvatio je tridesetih godina neke principe moderne arhitekture i podigao nekoliko velikih javnih i poslovnih građevina kao što su Državna štamparija u ulici Vojvode Mišića u Beogradu, Komanda vazduhoplovstva u Zemunu, zgrada industrije »Beočin«, Trgovinska komora u Beogradu, Banovinska palata u Novom Sadu (sada Izvršno veće Vojvodine). Hrvatski arhitekt <em>Hugo</em> <em>Ehrlich</em> izgradio je pred početak Drugog svetskog rata zgradu banke u Beogradu u Ul. 7 jula koja se i danas ističe kao vrlo uspelo delo moderne arhitekture. Prvi moderni hotel u Beogradu »Majestic«, moderan kako u pogledu arhitekture tako i međunarodnog hotelskog standarda, izgradio je 1937 <em>Milan Minić </em>(1889—1961).<br /> Drugi svetski rat uneo je velike političke, ekonomske i društvene poremećaje. Još jedan prekid kontinuiteta, i nazadovanje, a zatim ponovan razvoj. Socijalistički odnosi u novoj Jugoslaviji u ekonomskom i društvenom pogledu uspostavljeni su i prihvaćeni. To je omogućilo znatno brži start u obnavljanju razrušenih i podizanju novih objekata. Relativno se brzo izišlo iz perioda neposredne obnove, za svega 3—4 godine. Cela zemlja je u snažnom previranju. Ubrzana populacija, izmena socijalne strukture, smanjeni procent poljoprivrednog stanovništva, dovelo je do sasvim novih, dotad nepoznatih programskih zadataka u urbanizmu i arhitekturi.<br /> Novu arhitekturu stvaraju mlađi arhitekti školovani posle rata u Jugoslaviji. Generacija mlađih pred Drugi svetski rat značila je čvrsto jezgro moderne arhitekture koja je nedvosmisleno dobila bitku na arhitektonskom planu. Ta mlada generacija arhitekata (u Beogradu, Zagrebu i Ljubljani) jedva da je stigla pre rata da se pojavi ali je to bila prva generacija koja je u potpunosti razumela modernu arhitekturu i sva joj se predala. U Beogradu arhitekti <em>Milorad Pantović</em> (1910—), <em>Vladeta Maksimović</em> (1910—), i <em>Ratomir Bogojević </em>(1912—) bili su najzapaženiji. Nije bilo lako ni toj generaciji da krene. Moderna arhitektura ni u svetu nije bila došla još do svog konačnog prečišćenog izraza. Ona je stvarana uglavnom u zap. Evropi, Americi i Japanu posle Prvog svetskog rata. U Sovjetskom Savezu, posle avangardne i interesantne faze arhitekture 1918—32, ispoljava se vrlo negativan stav prema modernoj arhitekturi Zapada koja je tada bila okvalifikovana kao »dekadentna« i »buržoaska«. Posle Drugog svetskog rata još je više naglašen takav stav prema arhitekturi, što je imalo jakog uticaja na novostvorene socijalističke zemlje. Jugoslov. arhitekti se nisu odricali još pre rata prihvaćenih načela moderne arhitekture. Istina, bilo je izvesnog inhibitornog dejstva na razvoj arhitekture nekoliko godina po svršetku Drugog svetskog rata. Oskudica u materijalnim sredstvima i slab izbor građevinskog materijala uticali su da je arhitektura toga doba, otprilike do 1953—54, bila više nego osrednja. Prilike prvih godina posle rata nisu bile najpovoljnije za njen razvoj. U Beogradu se to jasno vidi na objektima podignutim u centru grada, na administrativnoj zgradi Terazije br. 27 i Domu sindikata na trgu Marksa i Engelsa, koji je podizanjem te zgrade i formiran. Ove dve zgrade su svedočanstva nesmelosti i perioda nedoumice i lutanja. Dom sindikata, čiji je društveno-politički značaj zahtevao arhitekturu velike izražajnosti i monumentalnosti efekata, predstavlja danas zajedno sa trgom ispred njega jedan od neuspeha u arhitekturi i urbanizmu. Kao veći domet toga perioda treba pomenuti vojnu štampariju u Ul. Mije Kovačevića u Beogradu po projektu <em>Milorada Macure</em> (1914—). Najveći poduhvat urbanističko-arhitektonski, dostojan jedne nove socijalističke zemlje, bio je plan osnivanja Novog Beograda na pustim, ranije plavljenim terenima preko Save. Ovaj deo Beograda bio je zamišljen kao političko i kulturno jezgro glavnog grada socijalističke Jugoslavije. God. 1947 raspisan je konkurs za orijentacionu urbanističku skicu Novog Beograda i za idejne projekte zgrada CK Komunističke partije, Predsedništva vlade i reprezentativnog hotela. Dodeljene prve nagrade za Predsedništvo vlade (V. Potočnjak, Z. Neumann, A. Ulrich, D. Perak) i reprezentativni hotel (M. Kauzlarić, L. Horvat, K. Ostrogović) predstavljale su sasvim zrela ostvarenja tako da se odmah moglo pristupiti razradi projekata a zatim i građenju. Iz mnogih razloga, ekonomskih i političkih, posle 1948, građenje je zaostalo. Zgrada Predsedništva vlade, programski i arhitektonski dosta izmenjena, završena je 1960 prema adaptaciji <em>Mihaila Jankovića </em>(1911—) i <em>M. Korolije</em> kao zgrada Saveznog izvršnog veća. Urbanističko rešenje Novog Beograda koje je radio <em>Branko Petričić</em> (1911—) sa svojim saradnicima 1957, poslužilo je kao osnova za podizanje eksperimentalnog naselja gde su primenjivani prefabrikovani elementi od prednapregnutog betona. Težilo se pokrenutosti plastike celog naselja pa su izmešani visoki objekti u obliku kula preko 10 spratova i dugački blokovi od 8 spratova. Međutim nije postignuto kompoziciono jedinstvo naselja. Centralni prostor Novog Beograda, u osovini zgrade Saveznog izvršnog veća, izvodi se prema kompoziciji čiji su autori <em>L. Lenarčić</em>, <em>M.</em> <em>Glavički</em>, <em>M.</em> <em>Mitić</em>, <em>D. Milenković,</em> pod rukovođenjem <em>U. Martinovića.</em> U Novom Beogradu su podignute još dve značajnije zgrade. To je zgrada CK SKJ u vidu visoke kule građene u armirano-betonskom skeletu <em>(M. Janković, D. Milenković), </em>i zgrada Muzeja savremene umetnosti na obali Save. Muzej savremene umetnosti, čiji su projektanti <em>Iva Antić</em> i <em>Ivanka Raspopović, </em>veoma je interesantno i originalno rešen objekt dosta različit od poznatih rešenja savremenih galerija u svetu. Još jedan kompleks objekata Beograda, ovog puta na desnoj obali Save, privlači pažnju svojim izrazitim kvalitetima moderne arhitekture. To su paviljoni Beogradskog sajma koje je projektovao <em>M.</em> <em>Pantović</em> u saradnji sa konstruktorima <em>M.</em> <em>Krstićem</em> i <em>B. Žeželjem. </em>Ceo kompleks je vrlo suptilna igra sfernim volumenima ostvarenim savremenim konstrukcijama tankih ljuski (hale II i III) i rebrastom kupolom sa prednapregnutim armirano-betonskim prstenom (hala I koja ima prečnik od 108 <em>m</em>). God. 1965 dodat je još jedan paviljon istog projektanta, čelične konstrukcije i ortogonalne forme. Ceo kompleks je sređena urbanistička celina, na samoj obali Save, koja se dobro harmonizuje sa pejzažom, rekom i brdima. Sa svojim sferičnim oblicima nastao je jedan novi prostorni ton koji je obogatio siluetu Beograda. — Arhitektura Beograda dobija vremenom sve prečišćeniji izraz ali se istovremeno sve više standardizuje. Jedan od retkih primera pokušaja izdvajanja od prosečnosti je zgrada Državnog sekretarijata narodne odbrane <em>Nikole Dobrovića</em> (1897—). Ta zgrada deluje sugestivno i emotivno, kod nekih pozitivno a kod drugih negativno. Velika razuđenost oblika i dinamičnost volumena donekle uvršćuju ovaj objekat u arhitekturu ekspresionizma.<br /> Jedan urbanistički kompleks u unutrašnjosti Srbije, u Titovom Užicu, izdvaja se po kvalitetu i ide u sam vrh arhitekture ne samo Srbije već i čitave Jugoslavije, To je ansambl Trga partizana građen 1957—61 i koji ima simboličan značaj uspomene na oslobođenu teritoriju 1941 pod vodstvom Tita. Pored trga u novom rudarskom gradu Velenje u Sloveniji, Trg partizana u Titovom Užicu je jedinstven primer u Jugoslaviji da je jedan trg izveden po jedinstvenoj ideji za tako kratko vreme i sa tako visokim umetničkim kvalitetima. Tvorac urbanističke kompozicije trga je <em>Stanko Mandić,</em> projektant većine zgrada na tom trgu (robna kuća, stambena zgrada, pozorište, dom kulture i zgrada, PTT), a <em>M. Pantović</em> projektovao je stambeno-poslovnu zgradu, bioskop, restoran i kafanu, komunalnu banku i stambenu kulu od 10 spratova koja je visinska dominanta u celom prostoru.<br /> Na trgu je podignut bronzani spomenik Maršalu Titu, rad vajara F. Kršinića. U vezi sa spomenikom Mandić je rešavao i problem pozadine skulpture u jednom arhitektonskom ansamblu. On je to rešio tako što je kao pozadinu spomeniku postavio jedan dekorativno slepi panel-zid od mozaika, sitnih kamenih pločica sa diskretnom apstraktnom plastikom vrlo plitkog reljefa. Ovaj zidni panel je deo fasade pozorišta i deluje neutralno u odnosu na skulpturu spomenika a sam za sebe ima rafinirane plastične kvalitete. Zgrada pozorišta u celini je najbolje i najzrelije arhitektonsko ostvarenje na ovom trgu a može se ubrojati i u najbolja dela jugoslov. arhitekture.<tab>O. Mć.</tab><br /> PRIMENJENA UMETNOST<br /> Južni Sloveni su se u svojoj prapostojbini bavili nekim zanatima. Drvorezbarstvo, lončarstvo, obrada oruđa i oružja od metala preneti su i na novo tlo koje su oni nastanili tokom VI i VII <em>v.</em> Između VI i IX <em>v.</em> najraniji zanati koji se mogu pripisati starim Slovenima na Balkanu jesu lončarski i obrada nakita. Lončarski proizvodi ne mogu se nazvati primerima primenjene umetnosti, jer se ne odlikuju osobitim umetničkim kvalitetima, a monotone talasaste ili horizontalne linije ne ukazuju na visoki domet i invenciju slov. majstora ovog perioda. Zemlja od koje su sudovi bili pravljeni dosta je gruba i nepročišćena, ali nešto kasnije nailazi se i na keramiku sa finijom strukturom, mada još uvek siromašnu oblikom i ornamentom. — Iako se iz izvora zna da su se stari Južni Sloveni bavili drvorezbarstvom, sačuvani fragmentovani materijali ne ukazuju na visoke umetničke kvalitete, niti na posebno umetničko obeležje.— Nakit koji su Sloveni nosili u svojoj novoj postojbini primio je kasnoant. i ranovizant. elemente; postepeno se slov. majstori osposobljavaju za sve komplikovanije tehnike, i iz biljno-životinjskog ukrasa na nakitu prelazi se ka geometrijskim ili geometrizovanim ornamentima. — Tkanine se nisu sačuvale. Na osnovu izvora može se zaključiti da su stari Sloveni sami izrađivali grube tkanine od konoplja, a da su njihove plemenske starešine kupovale od vizant. trgovaca skupocene svilene tkanine.<br /> Razvoj primenjene umetnosti u Srbiji može se pratiti od nemanjićkog doba kontinuirano do naših dana. Zanatstvo bilo je razvijeno u XII <em>v.</em> Posebni propisi koji bi se odnosili na rad srednjov. zanatlija u srp. gradovima u unutrašnjosti zemlje nisu se sačuvali, osim nekih odredbi Dušanovog zakonika, koje se tiču rada zlatara-kovača novaca. Iz pojedinih povelja i hrisovulja može se zaključiti da su gradski zlatari već u poč. XIV <em>v. </em>bili imućni ljudi i da su imali svoja dobra. Zanatlije na svetovnom i manastirskom feudalnom posedu nisu bile u posebno povlašćenom položaju. Morale su svojim proizvodima da snabdevaju vlasnika feudalnog poseda, a jednog od svojih sinova da osposobe za zanatliju. Među zanatlijama na feudalnim dobrima ima i robova. Krajem XIV <em>v.</em> položaj zanatlija se poboljšava, tako da se pojedinci, a naročito zlatari, javljaju kao jemci pri dugovanjima velikih feudalaca. Prve zanatske radionice obrazuju se na manastirskim posedima i pored rudarskih centara, gde su i kovnice novaca. Pri manastirima se stvaraju posebni manastirski zanati: zlatarstvo, drvorezbarstvo, rezanje kamena, vez, slikanje ikona, prepisivanje i iluminiran je knjiga, koričenje knjiga itd.<br /> Grnčarstvo ima dva razvojna puta. To su grnčarstvo koje snabdeva široko stanovništvo i finija keramika koja se upotrebljava na dvorovima vlastele i kao ukrasni predmet. Fina keramika po svojim motivima nosi elemente vizant. kao i ital. stvaranja, naročito venec. keramike. Sačuvana u malom broju, najčešće u fragmentima, ona može samo približno da pruži sliku delanja srp. srednjov. keramičara. Kao dekorativni ukrasi na ovoj keramici pojavljuju se ptice, fantastične i divlje životinje zajedno sa biljnim motivima koji se prepleću oko centralnog motiva. Keramika se i uvozi iz Vizantije i Italije (primer luksuzne keramike iz Orvieta, XIV <em>v</em>., otkopan u Beogradu). Keramika iz druge pol. XIV <em>v.</em> otkopana u Kruševcu pokazuje motive i elemente vizant. keramike istog vremena, kao i keramike sa inkrustacijom vezane za stvaranje mlet. majstora. Srp. srednjov. keramika primila je i jedne i druge uticaje, što se osobito dobro vidi na primercima iskopanim u Kruševcu za koje se može smatrati da su rad srp. majstora. U vreme Turaka u XVI—XVII <em>v</em>., domaći majstori izrađuju grnčarske proizvode koji se ne odlikuju naročitom umetničkom vrednošću. Turska keramika ne utiče dovoljno na srpsku, osim u nekim oblicima; jedino »crna keramika« koju izrađuju i srp. majstori predstavlja varijantu turske. Luksuzni keramički radovi iz Iznika i Kubačija sa finom glazurom i dekorativnim motivima vezanim za tursko-perz. umetnost uopšte, ne utiču na radove srp. suvremenih grnčara koji svoje proizvode izrađuju za seljaštvo, već na majstore emaljere koji proizvode skupocene predmete zlatarstva. Keramičko posuđe zadržalo se kao seoski zanat ponavljajući stare oblike i motive. Tek između dva svetska rata u Srbiji pojedini umetnici oživljavaju keramičke tradicije. Slikar <em>Ivan Tabaković</em> izlaže 1937 na Svetskoj izložbi u Parizu ukrasni keramički pano na kome je prikazana jedna srednjov. vizija. Posle 1945 na keramici radi niz beogradskih umetnika, među kojima treba istaknuti, pored I. Tabakovića, mlađu generaciju: <em>Velimira Vukićevića, Olgu Vujadinović, Nebojšu Delju</em> i dr.<br /> Obrada metala bila je jedna od najrazvijenijih grana primenjene umetnosti u Srednjem veku. Prvi kovači novca su i prvi zlatari u srednjov. gradovima. Raznolikost rada zanatlija u metalu deli ih po grupama predmeta na različite vrste. Tako pored zlatara rade štitari-obrađivači štitova, mačelari-obrađivači mačeva, livci horosa i svećnjaka i mnogi drugi. Zlatari su se bavili izradom nakita, skupocenog posuđa, pojaseva, predmeta vezanih za religiju i kult.<br /> Nakit u XI i XII <em>v. </em>nosi vizant. obeležje, mada je rađen uprošćenim tehnikama, bez posebne umetničke invencije. Skupoceni nakit uvožen iz Vizantije i Italije najčešće je od zlata ili srebra u preciznim tehnikama filigrana, granulacije ili emalja i niella. Kao najlepši primerci nakita ovog perioda mogu da posluže nekolike naušnice od kojih se po lepoti izrade izdvaja jedna nađena u Vitovnici (Beograd, Narodni muz.), potpuno u duhu vizant. stvaranja. U XIII <em>v.</em> diferencira se nakit sa posebnim obeležjem kao rad srp. majstora: prsten iz manastira Studenice (poč. XIII <em>v.</em>) za koji se smatra da je pripadao kralju Stefanu Prvovenčanom, rađen u zlatu i filigranu; skupocene naušnice od srebra sa tri jagode opervažene zrnima granulacije i filigrana, nađene u Zaječaru; srebrna naušnica sa tri jagode i kupastim ukrasom (Beograd, Muz. primenjene umetnosti); zlatni zapon humskog kneza Petra (XIII <em>v.</em>, Beograd, Narodni muz.). U XIV <em>v.</em>, po pisanim izvorima, nakit je još bogatiji i nosi najčešće elemente vizant. stila, ali zbog specifičnosti koje ga odvajaju od vizant. a tako isto i od ital. nakita, dubrovački izvori nazivaju ga srpskim. Naušnice su različitog oblika: lunulaste, okrugle, zrakaste, sa dve ili više jagoda, ukrašene filigranom, granulacijom ili tordiranom srebrnom i zlatnom žicom. Pored raznih cvetnih motiva koji se kao ornamenat javljaju na njima, često su ukrašene stilizovanim pticama, zmijama ili fantastičnim životinjama koje imaju profilaktični karakter. Najlepši primeri naušnica XIV <em>v.</em> nađeni su u ostavi Markove Varoši kod Prilepa (Beograd, Narodni muz.) i u mestu Gorno Orizari kod Kočana (Skoplje, Etnološki muz.). Narukvice iz XIV <em>v.</em> izrađivane su od srebrne tordirane žice, dalje sastavljene od pločica sa šarnirom i predstavljaju dopunu kostima. Ukrasi za kosu bili su: kruna, počelica, venac. Kruna je od srebra ili zlata, u obliku zatvorenog kruga, sa dragim kamenjem i biserima. Počelica je sastavljena od pravougaonih i kvadratnih pločica sa apliciranim kamenjem. Venac je od tkanine na koju se aplicirao dragi kamen i biser. Sve tri vrste ukrasa izrađivali su zlatari. Izrađivani su i bogato ukrašeni pojasevi. Ogrlice su pravljene od zlata i na njima su visili skupoceni amuleti. U XVI <em>v.,</em> pod Turcima, nakit prati suštinski oblike i ukrase srednjov. nakita, mada se postepeno gubi preciznost izrade; oblici se povećavaju, a kao dekorativni motivi javljaju se tursko-perz. ornamenti. Na narukvicama se zadržavaju prastare teme iz hrišćanske simbolike, već bez svog stvarnog značenja (paunovi pored izvora života na narukvici, Beograd, Muz. primenjene umetnosti). U XVII <em>v.</em> nakit se ukrašava poludragim kamenjem koje ima zaštitno značenje. Nakit XVIII <em>v.</em> ne razlikuje se od nakita XVII <em>v.,</em> sem što se dekorativni ukrasi sve više dopunjavaju baroknom ornamentikom. Početak XIX <em>v.</em> nosi obeležje klasicističkih oblika i motiva, a vraćanje neostilovima u XIX <em>v.</em> odslikava se i kod kreatora nakita. Secesija daje svoj pečat savremenom nakitu sa raznim oblicima vezanim za secesionistički pravac. Savremen nakit je u traženju novog izraza pojednostavljenošću oblika i u čistoti linija.<br /> Srebrno posuđe u srednjov. Srbiji imalo je značajno mesto u umetničkoj obradi metala. Stari srp. biografi (Sv. Sava, Stefan Prvovenčani, Domentijan, Teodosije, Danilo II) spominju zlatne i srebrne sasude kojima su srednjov. vladari obdarivali svoje zadužbine. Po sačuvanim pojedinačnim primercima iz XIII, XIV i XV <em>v.</em> vidi se da je jednostavnost oblika posuđa vukla korene iz antike, ali su dekorativni motivi na drškama, obodima i bočnim stranama posuđa dobijali savremeni ukras ili kompoziciju. Vizant. pisac T. Metohit (XIV <em>v.</em>) navodi da se na Milutinovom dvoru jelo iznosilo na srebrnim i zlatnim tanjirima. U srebrno posuđe su spadali: tanjiri, okrugli, ovalni, duboki i plitki; čaše u obliku zdela; čaše sa stopom, sa drškom; kupe i kondiri. Po srednjov. zapisima poznato je da se na posudu nalazio heraldički znak, deviza vladara ili vlastelina obrađena u emalju. Pored srp. čaša postojale su i spominju se ugarske kupe, okovane srebrom, i tepsije rađene na lat. način. Najlepši primerci srednjov. posuđa čuvaju se u Narodnom muzeju i u Muzeju primenjene umetnosti u Beogradu. Krajem XV <em>v.</em> sve se češće u dokumentima sreću nazivi za posuđe koji su turskog porekla. U XVI <em>v.</em> izrađuje se posuđe češće od bakra nego od srebra. Jedino se nastavlja izrada srebrnih plitkih čaša koje se po nameni dele na čaše za kultne i za laičke potrebe. Postepeno se na srebrno posuđe, kao i na posuđe od bakra i kalaja unose turski dekorativni motivi koji će krajem XVII <em>v. </em>potpuno potisnuti figuralnu kompoziciju. U XVIII <em>v.</em> barokna ornamentika potiskuje polako tursku. U XIX <em>v.</em> srebrno posuđe se izrađuje više kao ukrasno nego za svakodnevnu upotrebu. Između dva rata »Kovnica AD« u Beogradu izrađuje najčešće srebrne pribore za ručavanje, čaj i dr. Od 1945 pokušava se da se predmetima od metala dâ izvesni novi izraz. U davanju novih oblika ukrasnim predmetima od metala ističe se vajar <em>Nebojša Mitrić,</em> a u oblikovanju industrijskih predmeta <em>Bogoljub Teofanović.</em><br /> Obrada metala za crkvu. Najskupoceniji predmeti od srebra i zlata izrađivani su u Srednjem veku za crkvu: krstovi, relikvijari, panagije, kandila, kadionice. Pominje se u izvorima da je Nemanja imao bogato ukrašen krst. Sv. Sava je sa svojih putovanja po Istoku donosio visokoumetničke srebrne i zlatne predmete rađene u duhu vizant. umetnosti, i oni su uticali i na radove srp. majstora. Iz XIII <em>v.</em> sačuvana je ruka Jovana Preteče okovana u srebro (danas u katedrali u Sieni) sa natpisom da je pripadala sv. Savi. Za nju se pretpostavlja da je rad srp. majstora. Izvori spominju da je Uroš I imao veoma skupocen zlatni krst sa dragim kamenjem. U XIV <em>v.</em> za crkvu se izrađuju još skupoceniji predmeti od zlata i srebra. Najlepši primerak je sačuvani relikvijar Tome Preljubovića. Ovaj relikvijar se sada čuva u katedrali u gradu Cuenca (Španija). Okovi pojedinih sačuvanih ohridskih ikona, čiji je vremenski raspon od XIII do kraja XIV <em>v.</em>, sa izvanredno oblikovanim figuralnim kompozicijama i portretima u plitkom reljefu, meke i fine izrade, ukazuju kakva su izvanredna dela u srebru izrađivana u toku Srednjeg veka na Balkanu. Dok se u periodu XII i u poč. XIII <em>v.</em> na zlatarskim radovima za crkvu osećaju dominantni romanički i gotički uticaji, u toku XIII, XIV i XV <em>v.</em> srp. zlatari kombinuju i odabiraju najlepša dostignuća i Istoka i Zapada i primenjuju ih na svojim radovima. Početkom XVI <em>v.</em> na crkvenim predmetima srp. zlatara pojavljuju se tursko-perz. uzori i elementi. Srebrni pozlaćeni putir iz Dečana (1568) sa izraženim gotičkim oblikom a dekorativnim motivima tursko-perz. porekla, kivot Dmitra iz Lipove (1550) sa slično primenjenim motivima predstavljaju reprezentativne radove srp. zlatara turskog perioda. Od sredine XVII <em>v</em>. predmeti izrađeni za crkvu gube umetničko obeležje, a u XVIII i XIX <em>v.</em> ponavljaju se stalno isti motivi bez neke osobite umetničke koncepcije.<br /> Livenje u bronzi bio je jedan od značajnih zanata iz oblasti primenjene umetnosti u srp. zemljama Srednjega veka. Bronzana livena zvona izrađivana od nepoznatih zvonolivaca, sačuvana u veoma malom broju (Gradac, Peć), imala su natpis i figuru svetitelja kome je hram posvećen. Za vreme Turaka zvona se nisu izrađivala. Svećnjaci-horosi su se lili takođe od bronze. Bilo ih je osmostranih, desetostranih, dvanaestostranih, sastavljenih od prečaga koje su bile ukrašene biljnim ornamentima i figuralnim predstavama, najčešće grifonima. Između prečki se nalazio perforirani lisnati krst, a na lancima inicijali darodavca. Sačuvan je kompletan horos iz manastira Dečana. U XVI, XVII i XVIII <em>v.</em> liju se horosi i dalje, a do kraja XVIII <em>v.</em> u Bitolju radi livnica horosa koja snabdeva crkve u Srbiji i Makedoniji. Pored horosa izrađuju se i svećnjaci potpuno u duhu gotike. U bronzi se liju i kadionice, kandila i slični manje skupoceni predmeti. Ručna kadionica iz Janjeva, XIV <em>v.</em>, predstavlja redak primer fino i precizno livenog predmeta sa visokim umetničkim kvalitetima (Beograd, Muz. primenjene umetnosti). Treba podvući da su liveni predmeti u bronzi najčešće nosili stilske odlike gotike.<br /> Od olova su izrađivani prozori za crkvu. Dva karakteristična prozora sa sekundarno upotrebljenim staklom u Bogorodičinoj crkvi u Studenici i u crkvi manastira Lesnova nose odlike jednog posebnog stila. Studenički (kraj XII <em>v</em>.) podražava romaničke slikane prozore, iako je rađen u olovu; lesnovski sadrži elemente gotike.<br /> Oružje je u Srednjem veku takođe bilo umetnički obrađivano. Mač, kao simbol feudalne vlasti, ukrašavan je zlatom, a drške dragim kamenjem. Mačevi običnih ratnika nisu imali posebno umetničko obeležje. Početkom XVI <em>v.</em> oružje se, a posebno mačevi, intarziraju zlatom (dva mača, Beograd, Muz. primenjene umetnosti). Tobolci za strele, poznati po izvorima, bili su bogato ukrašeni. Štitovi i šlemovi predstavljali su posebnu vrstu umetničke obrade. Nedostatak materijala ne pruža dovoljno jasnu sliku о bogatom oružju koje je opevala narodna pesma; ona spominje mačelara <em>Novaka</em> (XV <em>v.</em>) koji je stvarno živeo i radio u Kotoru mačeve. Za vreme Turaka oružje se izrađuje za Turke u raskošnim orijentalnim tehnikama.<br /> Obrada kamena takođe je bila rasprostranjena. Pored skupocenog dragog i poludragog kamenja od kojeg su pravljene geme i kameje za kultne potrebe (iz riznice Hilandara) i za pečatno prstenje (car Uroš je imao prsten sa gemom) izrađivane su od običnog kamena enkolpije i ikonice u visokom reljefu. Jedna takva ikonica na kojoj je prikazan sv. Nikola (XV <em>v</em>.) čuva se u Muzeju primenjene umetnosti u Beogradu. Od kamena su izrađivane oltarske pregrade najčešće u vizant. stilu sa bogatom ornamentikom sastavljenom od akantusa i palmete. Kameni sarkofazi iz Sopoćana, Studenice i Pećke patrijaršije takođe su izrađeni u kamenu. Stilski predstavljaju zasebnu grupu kao umetničke celine sa naglašenom vizant. ili gotičkom ornamentikom.<br /> Mozaici kao jedna od tehnika primenjene umetnosti najmanje je sačuvana na srednjov. građevinama. Na zidovima srednjov. crkava nisu se sačuvali zidni mozaici. U Arhanđelima kod Prizrena, zadužbini cara Dušana, postojao je podni mozaik na kome su bile prikazane divlje i fantastične životinje u rezanom kamenu.<br /> Štukatura je bila jedna od tehnika kojom su ukrašavani unutrašnji zidovi i korniši pojedinih crkava. U manastiru Sopoćani sačuvala se do danas originalna štukatura.<br /> Drvo se koristilo za izradu umetničkih predmeta. Izrađivan je nameštaj za laičke potrebe i za crkvu. Takođe su izrađivani i sitni predmeti, kao krstovi, relikvijari, panagije, enkolpije itd.<br /> Nameštaj iz feudalnih dvorova nije se sačuvao, ali pomoću suvremenih ilustrativnih izvora može se rekonstruisati. Osnovni tip nameštaja je sedište, koje je u XIII <em>v. </em>u obliku klupe ili sanduka sa izrezbarenim delovima i oplatom od srebra. U drugoj pol. XIII <em>v. </em>javlja se skupoceno sedište-presto ukrašeno arkadama i naslonom za ruke. U XIV <em>v. </em>sedište je još bogatije ukrašeno ornamentikom. Presto Hrelje, feudalca cara Dušana, sačuvan u Rilskom manastiru (Bugarska), drveni, sa intarziranim koštanim delovima, sa rezanim fantastičnim životinjama i prepletom, odgovara savremenom drvenom sarkofagu Stefana Dečanskog u Dečanima i dekorativnim motivima sa ohridskih ikona. U Dečanskom manastiru se sačuvao kameni presto rađen u gotičkom stilu sa karakterističnim gotičkim rozetama. Pored sedišta postojali su stolovi, stočići, podnožnici, škrinje ukrašavane savremenim dekorativnim motivima. Do XIX <em>v.</em> na Svetoj Gori čuvala se slikana škrinja kralja Vladislava (XIII <em>v</em>.) na kojoj je bio i Vladislavljev portret. Ležaj je takođe bio u upotrebi; po likovnim izvorima postojale su tri vrste ležaja: rogozina, postelja i odar s posteljom. Kao ležište za decu služile su kolevke. Svi komadi nameštaja bili su rezbareni. Krajem XIV i poč. XV <em>v.</em> javljaju se prestoli sa baldahinom, škrinje kao sedišta ukrašene rezbarenim balustradama, stolice na preklop, stolovi, trpeze, pultovi, najčešće ukrašeni rezbarijom, intarzirani delićima kosti. Nameštaj se prepokrivao srebrnom oplatom. Teodor Metohit spominje »zlatni nameštaj« na dvoru kralja Milutina (XIV <em>v.</em>). U XVI i XVII <em>v.</em> nameštaj dobija turske dekorativne motive, a oblik sedišta, stola, podnožnika i kolevke malo se razlikuje od srednjovekovnog. U Vojvodini od XVIII <em>v. </em>pa nadalje nameštaj (komode, stolovi, tabernakli, stolice itd.) izrađuje se u savremenim evr. stilovima. U XIX <em>v., </em>pored čisto turskog nameštaja koji je bio odomaćen u krajevima pod Turcima (minderluci, sećije), ulazi savremeni evr. nameštaj kao bidermajer, neobarok, neorokoko itd. Domaći stolari izrađuju pojedine komade nameštaja prema bečkim i peštanskim uzorima. Slikar <em>Dragutin Inkiostri </em>pokušava da stvori domaći stil u nameštaju krajem XIX <em>v. </em>Savremeni umetnici izrađuju nameštaj u savremenom duhu.<br /> Crkveni nameštaj je takođe ukrašen duborezom i to: ikonostasi, dveri, ikone, vrata crkava, kivoti, nalonji, klišei za ikone. Jedan od najreprezentativnijih primeraka crkvenih dveri su tzv. andrijaške dveri (Beograd, Narodni muz.); u reljefu su prikazane Blagovesti: izvanredno fini rez sa meko modeliranim oblicima, rafiniranim uzdržanim pokretom, predstavlja visoki domet srednjov. duborezaca. Drugi primer koji se takođe pripisuje XIII—XIV <em>v. </em>jesu dveri iz Hilandara ukrašene koštanim intarziranim dekorativnim motivima. Na dverima nedostaju reljefne pločice koje su verovatno bile u slonovoj kosti. Od drvenih crkvenih vrata sačuvalo se nekoliko primeraka, najznačajniji iz Nikole Bolničkog u Ohridu, takođe iz XIV <em>v. </em>Vrata su podeljena na kvadratna polja, a u njima su fantastične i divlje životinje. Od duboreznih sarkofaga iz XIV <em>v. </em>sačuvan je kovčeg Stefana Dečanskog na kome su u plitkom reljefu prikazani lavovi i panteri u biljnom prepletu. Kovčeg je delimično bio pokriven srebrnom oplatom. U turskom periodu nastavlja se sa izradom crkvenog nameštaja u duborezu. Najlepši primerci dveri sačuvani su u fruškogorskim manastirima. Dekorativni motivi su sve više turski, dok se krajem XVII <em>v. </em>ne ustale barokni a kasnije rokoko motivi. U krajevima pod Turcima izrađuju se drvorezne i koštanom intarzijom ukrašene dveri, ikonostasi, vrata na crkvama. Krajem XVII i poč. XVIII <em>v.</em> crkveni nameštaj dobija barokne forme i ornamenat, a u XIX <em>v. </em>je njegov umetnički lik obeležen savremenim zap. stilovima.<br /> Od osnivanja prve srpske štamparije 1494 izrađuju se drvorezi za otiskivanje ikona i ilustrativnog materijala u štampanim knjigama. U XVI <em>v. </em>su rasprostranjeni drvorezni klišei za ikone; ikone otisnute na papiru se u narodu nazivaju »štampi«. Drvorezni klišei za ikone rađeni su najčešće po savremenim ikonama, a posebno po ikonama stila italo-kritske škole. Izrada tih klišea zadržala se sve do XIX <em>v.</em><br /> Vez je izrađivan na srednjov. dvorovima. Veoma skupocen i umetnički izrađen odražavao je savremeno slikarstvo. Od laičkih vezova sačuvao se do sada samo jedan poznati komad: vezeni pojas vlastelina Branka (verovatno kraj XIV ili poč. XV <em>v.</em>) na kome je pored gotičkih motiva fantastičnih životinja prikazan vuk sa kacigom i natpis Branko — heraldički znak vlasnika. Crkveni vez je sačuvan u većem broju, ali se retko na njemu potpisuju njegovi tvorci. Najlepši primerci crkvenog veza su: plaštanica kralja Milutina (Muz. srpske pravoslavne crkve, Beograd), plaštanica monahinje <em>Jefimije </em>(manastir Putna u Rumuniji), vezena ikona iz XIV <em>v. </em>(Beograd, Muz. primenjene umetnosti), vezena pohvala knezu Lazaru (Beograd, Muz. srpske pravoslavne crkve), mitropolitska mitra grofice Katarine Celjske-Branković (XV <em>v., </em>Beograd, Muzej srpske pravoslavne crkve) i niz drugih. U XVI i XVII <em>v. </em>nastavlja se sa izradom crkvenog veza. Jedan od poznatih slikara <em>Longin</em> (1597) daje takođe crteže za vez. U XVIII <em>v.</em> slikar i graver <em>Hristifor Žefarović</em> davao je nacrte i sam se bavio vezom. Vezovi su bili izrađeni u različitim tehnikama, a u umetničkom pogledu oslanjali su se na zidni živopis i ikone. Vezovi XIV i prve pol. XV <em>v.</em> imali su dekorativne motive u geometrijskom i floralnom stilu, a figuralne predstave su prožete jakim uticajem slikarskih radionica Carigrada i Soluna. U XV <em>v.</em> ornamenat na vezovima je većinom geometrijski, sa elementima turske umetnosti i gotike. U figuralnoj kompoziciji i slikarskim rešenjima oseća se uticaj ikona, naročito italo-kritske škole. U XVI i XVII <em>v.,</em> pored tradicijom zadržanih motiva, postepeno se oseća tendencija ka stilizaciji, kao i u ostalim umetničkim granama. Krajem XVII <em>v.</em> opaža se težnja ka naturalizmu, da se u XVIII <em>v.,</em> pored barokiziranih motiva, na pojedinim komadima veza pojavi tipična stilizacija u duhu klasicizma. Početak XIX <em>v.</em> ostaje na relacijama XVIII, a u toku XIX <em>v.</em> crkveni vez se sve više industrijalizuje i shematizuje.<br /> Veoma je malo sačuvanih tkanina. Po izvorima se zna da ih je bilo veoma skupocenih i da su neke od njih izrađivane na srp. srednjov. dvorovima. U XII i XIII <em>v.</em> uvožene su tkanine iz carskih radionica u Carigradu, a krajem XIII i u XIV <em>v.,</em> pored vizant. tkanina, uvoze se iz Italije (Lucca, Venecija, Padova, Mantova). Specijalne čoje donose se iz Francuske i Flandrije. Od srednjov. haljina sačuvana je odeća kneza Lazara, za čiju je tkaninu utvrđeno da je uvezena iz Italije (Lucca). Bogatstvo uzora i poreklo srednjov. tkanine može se pratiti preko prikazanih vladarskih i vlastelinskih portreta na srednjov. zidnom slikarstvu.<br /> О izradi tepiha i tapiserija ne zna se ništa pouzdano, iako se u jednom dokumentu pominju tepisi srp. kralja (XIV <em>v</em>.). Razvoj tapiserije u Srbiji vezan je za XX <em>v.,</em> a posebno za umetnički atelje u Novom Sadu (slikar <em>Boško Petrović</em>) i pojedinačne slikarske ateljere u Beogradu (<em>Lazar Vujaklija, Milica Zorić</em>, <em>Mira Kovačević</em>, <em>Olivera Galović</em> i dr.). Savremena srp. tapiserija većinom se oslanja na savremeno slikarstvo.<br /> Izrada stakla u Srbiji novijeg je datuma. О srednjov. staklarskim radionicama nema pouzdanih podataka; delići stakla nalaze se na prozorima srednjov. crkava samo kao sekundarni materijal. Izgleda da se u toku Srednjeg veka staklo uvozilo u Srbiju, najpre iz susednih zemalja, a u XV <em>v.</em> iz Dubrovnika. Zbog skupoće stakla u XV <em>v.</em> u Srbiji je bilo zabranjeno razbijanje staklenih čaša prilikom venčanja. Prilikom iskopavanja u Novom Brdu nađeno je fragmentovano staklo. U Kruševcu, pri iskopavanju Lazarevog grada, pronađene su i cele posude od stakla, luksuzne proizvodnje, mlet. porekla. U Srbiji je osnovana prva fabrika stakla 1848 u Jagodini (Svetozarevo); proizvodila je kratko vreme i luksuzno staklo. U Paraćinu je osnovana fabrika 1907<strong>, </strong>i ona radi i danas. Između dva svetska rata pojedini beogradski slikari bave se slikanjem na staklu <em>(Vasa Pomorišac).</em> Danas se izvesni umetnici bave industrijskim oblikovanjem stakla.<br /> Oprema knjiga bila je jedna od delatnosti umetničkih zanatlija. U Srednjem veku su knjige okivane u zlatne i srebrne okove na kojima su bile prigodne kompozicije. Pored okova postojali su i kožni povezi, takođe ukrašeni kompozicijama religiozne sadržine ili dekorativnim motivima. U XVI <em>v.,</em> pored povezivača u kožu, na okivanju jevanđelja rade zlatari <em>(Vuk Kondo</em>, <em>Petar Smederevac).</em> U XVII <em>v.</em> ista tradicija se nastavlja, a u XVIII <em>v.</em> povezuju se knjige i u luksuzne kožne poveze. U XIX i XX <em>v.</em> povezivanje knjiga vezano je za savremene stilove.<tab>B. Ra.</tab><br /> ARHEOLOŠKA ISTRAŽIVANJA<br /> Počeci organizovanog rada na arheologiji u Srbiji mogu se staviti oko pol. XIX <em>v.</em> U ranije vreme postoje samo podaci i beleške stranih putnika ili putopisaca, od kojih su najvažniji oni L. F. Marsiglija koji je 1689 kao austr. inženjerski oficir obišao Podunavlje i između ostalog detaljnije opisao Trajanov most. Već je knez Miloš pokazivao izvesno interesovanje za prikupljanje starina, ali je presudan datum u ovom pogledu 1844, kada se u Beogradu uz Biblioteku osniva i Muzej i kada »Popečiteljstvo prosveštenija« raspisom poziva okružne i sreske vlasti da starine koje se budu našle na njihovoj teritoriji pošalju u Beograd. Na ovaj način su sačuvani i izvesni arheol. nalazi od izvanrednog značaja, kao praistor. zlatan nakit iz Velike Vrbice, bronzani nalazi iz Konjuše kod Osečine, Žirovnice kod Kragujevca itd. Iz 1865 potiču i podaci о prvim arheol. iskopavanjima i rekognosciranju, preduzetim po odluci Ministarstva: to je izveštaj <em>J. Šafarika</em> о istraživanjima na Rudniku, gde je vodio iskopavanja na mestu ant. hrama, i о rekognosciranju u području Rudnika i Čačka. U to doba postoji i među strancima interesovanje za starine u Srbiji. Posebne zasluge stekao je u tome <em>F. Kanitz</em>, koji je u više navrata putovao kroz zemlju, beležeći usvojim delima obilne arheol. podatke, pa je arheologiji posvetio i zasebnu monografiju о rim. studijama u Srbiji (1868). Iako Kanitz čini niz znatnijih grešaka u opredeljivanju starosti pojedinih lokaliteta (pogotovu utvrđenja koja je po pravilu smatrao rimskim a koja su u stvari često bila srednjovekovna), njegove su zasluge velike osobito stoga što je znatan broj spomenika danas nestao ili se nalazi u znatno lošijem stanju od onog u kome ga je on video.<br /> Ova prva, u osnovi pripremna faza razvitka arheologije završava se 1881 odvajanjem Narodnog muzeja od Biblioteke, i postavljanjem na čelo muzeja kao »čuvara Narodnog muzeja« <em>M. Valtrovića.</em> Oko muzeja i Valtrovića okuplja se tada i niz naučnika srodnih struka zainteresovanih za arheologiju, kao <em>J. Žujović, Đ. Jovanović</em> i <em>S.</em> <em>Trojanović</em>, ili zainteresovanih amatera: oficira <em>(J. Mišković), </em>inženjera i učitelja. U ovo vreme pada i osnivanje Srpskog arheološkog društva i, 1884, pokretanje njegovog časopisa »Starinar«, takođe u Valtrovićevoj redakciji. Ovaj period srp. arheologije nosi pečat intenzivne, svestrane, iako dobrim delom još amaterske delatnosti. Vršeno je prikupljanje materijala iz svih perioda arheologije, uključujući tu i praistoriju i srednjov. starine, a preduzeta su i neka iskopavanja osobito u Kostolcu, na praistor. humkama zap. Srbije (Valtrović, Trojanović) i na praistor. naselju u Barajevu (Žujović i Valtrović). Naročito svestrana bila je delatnost Valtrovića, čiji su pojedini radovi na objavljivanju i орrеdeljenju građe, uključujući tu i praistor. metalne predmete, udarili osnove daljem, sistematskom istraživanju.<br /> Na istinski naučni nivo podiže se srp. arheologija definitivno početkom XX <em>v.,</em> kada rad na njoj preuzimaju školovani arheolozi. Datum u ovoj etapi predstavlja publikacija iskopavanja neolitskog lokaliteta Jablanice kod Međulužja (Mladenovac), čije je rezultate objavio <em>Μ. M. Vasić</em> (1902). Iako je Vasić već ranije počeo da objavljuje studije iz arheologije rim. perioda (Kostolac-Viminacium; Veliko Gradište-Pincum), ovde se prvi put pojavljuju radovi bazirani na sistematskim proučavanjima materijala sa terena i njegovoj interpretaciji. U ovoj etapi osobito intenzivan bio je rad na praistoriji, čiji je nosilac bio Vasić. Vršena su iskopavanja neolitskih nalazišta u Čaršiji kod Ripnja i na Malom Drumu kod Velikog Popovića, kao i naselja bronzanog doba na Žutom Brdu u selu Usju kod Golupca i u Poljni, a 1908 započeta su sistematska istraživanja u Vinči koja su sa prekidima nastavljena do 1934. U svojim radovima Vasić se ne ograničava samo na publikovanje materijala već pristupa i njegovom korišćenju i tumačenju na najvišem nivou tadašnje arheologije. Njegova koncepcija о snažnim i osnovnim kulturnim uticajima sa Juga i Jugoistoka (1907), nasuprot tada pretežnom shvatanju о prioritetu Srednje Evrope i Severa, leži u osnovi današnjih modernih shvatanja u arheologiji. Od 1908 Vasić preuzima redakciju »Starinara« u kome do 1914 izlazi niz značajnih studija. Radovi iz arheologije objavljivani su tada u većoj meri u stranim časopisima, prvenstveno nemačkim, no i u Engleskoj i Francuskoj, izazivajući živo interesovanje, a nekad i oštre polemike (M. Hoernes, O. Menghin). Uporedo se intenzivno razvija prikupljanje i objavljivanje epigrafske građe iz Srbije, koje je započeo <em>N. Vulić</em>, najpre u saradnji sa stranim epigrafičarima (A. Premerstein, E. Ladek), a kasnije potpuno samostalno, štampajući ovaj materijal u izdanjima Srpske akademije nauka i Austrijskog arheološkog instituta. Uprkos svim ovim pozitivnim pojavama i snažnom usponu arheologije, u toj etapi treba zabeležiti i izvesne slabosti: nedostatak šireg broja arheologa koji bi obrađivali pojedine probleme i oblasti, kao i zanemarivanje izvesnih područja. Tako se uz Vasića i Vulića javlja još samo <em>M. Mitić,</em> koji je kratkotrajno radio na praistor. arheologiji, <em>D. Karapandžić</em>, koji se u to vreme ističe radom na numizmatici (ostava iz Mehovina), dok se antropološkim i arheol. problemima bavio <em>N. Županič.</em> Ni razvoj ant. arheologije (izuzimajući epigrafiku) nije bio u skladu sa intenzivnim proučavanjem praistorije, dok je slov. arheologija takoreći potpuno zanemarena (vredan je pomena samo rad <em>M. M. Vasića</em> »Starosrpska nalazišta u Srbiji«, Starinar, 1906). Sem toga ogromna prikupljena građa nije mogla biti odgovarajuće brzo publikovana. Ovo je imalo za posledicu da su, kada je austr. bombardovanjem Beograda teško oštećena zgrada muzeja i kada su okupatori razvukli jedan deo muzejskog materijala koji je privremeno bio evakuisan, mnogi dragoceni nalazi nepovratno nestali i propali a da о njima nije sačuvana odgovarajuća dokumentacija.<br /> Period između dva rata (1918—41) nosi obeležje izvesne stagnacije arheologije. Od većih sistematskih iskopavanja nastavljena su samo ona u Vinči (1924, i od 1928) pod rukovodstvom Vasića, dok je Vulić nastavio sistematsko pribiranje epigrafske građe, velikim delom sa teritorije Srbije. Vršeno je i iskopavanje u Aradcu (D. Karapandžić). Nešto intenzivniji postaje rad od 1929. Sem nastavka iskopavanja u Vinči, čiji je materijal sakupljen u novoj Arheološkoj zbirci Univerziteta, niz manjih iskopavanja preduzeo je u to doba za račun Narodnog muzeja (kasnije Muzeja kneza Pavla) <em>M.</em> <em>Grbić</em> u Pločniku, Starčevu, Botošu kod Zrenjanina, Lipovcu, Velikoj Humskoj Čuki, Ljuljacima i dr. Cilj ovih istraživanja bio je da se manjim radovima dobije orijentacija о pojedinim fazama praistorije Srbije i da se stekne osnova za jedan hronološki sistem. Ovaj je i stvoren 1937 (<em>N. Vulić</em> i <em>M. Grbić</em> »Corpus vasorum antiquorum Yougoslavie«, fase. 3) i, pored svih praznina uslovljenih nedovoljnošću prikupljene građe, pružio je osnov za dalju razradu hronologije celokupne naše praistorije. Značajna u to vreme bila je i delatnost arheol. ekspedicije Harvardskog univerziteta pod vodstvom V. Fewkesa i R. Ehricha, koja je usko sarađivala sa Narodnim muzejom u širem, iako ne uvek detaljnom i sasvim sistematskom rekognosciranju terena. Ta ekspedicija izvršila je i velika iskopavanja u Starčevu, čiji je materijal, deponovan u Narodnom muzeju, mogao biti većim delom iskorišćen i obrađen tek posle Drugog svetskog rata. (<em>D. Garašanin,</em> 1954). Na rim. utvrđenoj granici na Dunavu—limesu, radio je naročito austr. arheolog i istoričar E. Swoboda, koji je objavio svoje rezultate u izdanjima bečke Akademije (»Forschungen am obermösischen Limes«, 1939). U isto vreme arheolozi beogradskog muzeja radili su na sistematskim iskopavanjima van Srbije, osobito u Stobima <em>(Đ. Mano-Zisi, J. Petrović)</em> i na manjim radovima u Budvi. U Vojvodini potrebno je posebno pomenuti rad nekoliko savesnih amatera arheologa, koji su sakupili dragocen materijal u pojedinim muzejima, što je omogućilo u kasnijoj etapi sistematsku obradu i korišćenje te građe. Ovde treba osobito istaći delatnost <em>F. Millekera, </em>tvorca Narodnog muzeja u Vršcu, koji je objavio i deo bogatog materijala tog muzeja (u člancima pod naslovom »Vorgeschichte des Banats«, Starinar 1937—40), <em>L. Nikolića</em> u Zrenjaninu i <em>B. Jankulova</em> u Jaši Tomiću, kao i rad numizmatičara-amatera <em>I. Freya</em> u Somboru. U Srbiji slična delatnost razvijena je u Nišu (<em>A. Nenadović, A. Oršić-Slavetić</em>). Ova etapa rada na arheologiji Srbije predstavlja fazu daljeg pripremanja građe i njene delimične sistematske obrade sa nesumnjivim zaostajanjem u intenzitetu rada prema ranijem periodu. Pri tome se i ovde osećaju delom iste slabosti: nedostatak dovoljnog broja stručnjaka i zaostajanje u publikovanju materijala. Broj monografija iz arheologije ostaje neznatan, čak i broj manjih radova te vrste. Posebno valja pomenuti monografiju Pločnika (M. Grbić) i osobito monografiju Bubnja kod Niša, štampanu u izdanjima Bečke akademije (Oršić-Slavetić).<br /> Drugi svetski rat teško je pogodio pojedine muzejske ustanove. Tako je 1944 bombardovanjem uništena zgrada muzeja u Nišu u kome je stradao znatan deo izvanredno značajnog arheol. materijala koji je ovde bio prikupljen. U toku rata nisu preduzimani znatniji arheol. zahvati. Manja iskopavanja vršena su na beogradskoj tvrđavi, gde su delom otkriveni temelji rim. kastruma (W. Unverzagt).<br /> Period od 1944 predstavlja etapu novog uspona i rascvata srp. arheologije. God. 1947 osnovan je u Beogradu Arheološki institut, najpre u sastavu Srpske akademije nauka, koji kasnije postaje samostalna ustanova. Oko njega se vrši prikupljanje većeg broja stručnjaka i pristupa sistematskom radu na terenu: rekognosciranjima i iskopavanjima. Od 1950 Institut je ponovo pokrenuo izdavanje »Starinara« koji je već ranije bio organ Srpskog arheološkog društva. Arheološki institut je intenzivno sarađivao i sa nizom muzejskih ustanova čiji je broj u Srbiji naglo porastao a koje su i po svome planu rada preduzimale veća arheol. istraživanja. Kao najvažnije arheol. centre, pored Instituta i Narodnog muzeja u Beogradu, treba pomenuti Vojvođanski muzej u Novom Sadu, Muzej Kosova i Metohije u Prištini, Narodne muzeje u Nišu i Zaječaru, a u Vojvodini i u Srbiji pored ranije postojećih muzeja i niz manjih muzeja po pojedinim gradovima i centrima. Među brojnim preduzetim iskopavanjima iz oblasti prvenstveno praistor. i ant. arheologije treba osobito pomenuti radove na Gomolavi kod Hrtkovaca (praistor. naselje), u Mokrinu kod Kikinde (praistor. nekropola), Žarkovu kod Beograda, Bubnju kod Niša, Pavlovcu kod Vranja, u Kosovskoj Mitrovici i Gračanici (praistor. naselja), na Rospi ćupriji i Karaburmi u Beogradu (nekropole i naseobinski ostaci), u Belotiću i Beloj Crkvi kod Krupnja (praistor. humke) itd. Sistematski radovi na ant. naseljima vođeni su osobito u Sremskoj Mitrovici (Sirmium), Nišu (Naissus), Gračanici na Kosovu (Ulpiana), na Gamzigradu kod Zaječara i na ranovizant. Caričinom Gradu (Iustiniana Prima?). Arheol. odeljenje Filozofskog fakulteta, pored svoje nastavno-naučne delatnosti, takođe se uključuje u sistematska terenska istraživanja (Židovar kod Vršca). Intenzivno je rađeno i na reviziji starijeg arheol. materijala u muzejima i na njegovoj sistematskoj naučnoj obradi. Najviše u tome pravcu učinjeno je u Narodnom muzeju u Beogradu, obradom kataloga celokupnog praistor. metala, dela keramike sa ranijih iskopavanja praistor. nalazišta i obradom terakota. U ovoj etapi više pažnje počelo se obraćati ranosrednjov. i srednjov. materijalu, iako se na tome polju još oseća izvesno zaostajanje. Treba između ostalog pomenuti sistematsko istraživanje avarskih i slov. starina, osobito nekropola na nekoliko važnih lokaliteta (Batajnica, Vojka, Brestovik). Ovakvom razvoju arheologije danas odgovara i intenzivnija izdavačka delatnost. Pored »Starinara« postoji i niz drugih časopisa koje izdaju pojedini muzeji, publikujući u njima članke i građu. Takvi su naročito: »Rad vojvođanskih muzeja« (Novi Sad), »Glasnik muzeja Kosova i Metohije« (Priština), »Zbornik radova Narodnog muzeja« (Beograd) itd. Intenzivnu delatnost u ovom smislu razvija i Arheološko društvo Jugoslavije, u čijim publikacijama (»Archaeologia Iugoslavica«, »Arheološki pregled«) bivaju štampani i materijali i rasprave sa područja Srbije.<br /> Novo nastala situacija, sa velikim brojem ustanova i znatno povećanim stručnim i naučnim kadrovima školovanim na arheol. odeljenju Univerziteta u Beogradu odražava se i u pojavi niza raznih arheol. studija, rasprava i monografija. U današnjoj etapi prevaziđena je konačno faza isključivog prikupljanja materijala i radi se i na sintetičkim osvrtima na nivou našeg današnjeg znanja. Time se otvara put širim interpretacijama koje nekada prevazilaze granice samo monografije pojedinih lokaliteta, kakvih je inače nekoliko objavljeno. Pokušaj jedne takve sinteze za neolitsko i bronzano doba u celini nedavno je učinjen (<em>M</em>. <em>Garašanin</em> »Neolithikum und Bronzezeit in Serbien und Makedonien«, 1958), a takođe i za period seobe naroda (<em>J. Kovačević</em> »Varvarska kolonizacija južnoslovenskih oblasti«, 1960), dok se niz problema arheološko-istor. karaktera tretira u raspravama i radovima mnogih stručnjaka <em>(D</em>. <em>Garašanin, B. Gavela, M. Ljubinković, N. Tasić, D. Srejović, D. Krstić, R. Galović, B. Jovanović, V. Popović, Lj. Popović, M. Veličković, Lj. Zotović</em>, <em>Ε. Čerskov, J. Glišić</em> i dr.) u raznim časopisima, osobito u »Starinaru«, »Archaeologia Iugoslavica«, i izdanjima muzeja u Beogradu, Novom Sadu i Prištini.<tab>M. Gn.</tab><br /> PISCI I DELA<br /> <strong>Period XIX veka.</strong> Posle dosta usamljenih i dobronamernih pokušaja u XVIII <em>v.</em> da se od strane arhimandrita sačine inventari i prikažu kratke istorije pojedinih manastira, ozbiljniji i koliko-toliko sistematičan rad na prikupljanju građe za stariju i noviju umetnost započinje tek posle Drugog srpskog ustanka. U dokumentima Miloševe kancelarije, dok je još bila u Kragujevcu, nalaze se i takvi spisi koji govore о agilnom sakupljanju starih rim. spomenika, srednjov. knjiga, povelja i starog novca, kao i beleške о stanju pojedinih crkava i manastira koji su u to vreme obnavljani. Među ovim pionirima i prvim amaterima istorije umetnosti značajno mesto zauzimaju <em>Dimitrije Davidović,</em> knežev sekretar, <em>Vuk Karadžić</em> i <em>Joakim Vujić.</em> Kod sve trojice nailazi se na opise srednjov. manastira i novijih crkava, od kojih su mnogi u kasnijim ratovima i bunama potpuno ili delimično uništeni. Kao istraživač Vuk je imao i većih ambicija kada je počeo da objavljuje »Početak opisanija srpski manastira«. Sa tekstovima ovih velikih putnika i odličnih poznavalaca zemlje i jezika, koje su štampali u »Danici« (Vuk), »Letopisu Matice srpske« (Davidović) i Vujić u posebnoj knjizi »Putešestvije po Srbiji« (1898) započinje prvo i rano doba naše istoriografije.<br /> Oko sredine XIX <em>v.</em> rad na prikupljanju građe nastavlja se sa punim elanom. Tome u velikoj meri doprinosi i osnivanje Narodnog muzeja (1844) u Beogradu, na inicijativu <em>Jovana Sterije Popovića.</em> Svestrano obrazovan i sklon umetnosti i starinama, Sterija sastavlja prvi akribičan inventar Narodnog muzeja, koji objavljuje u »Glasniku Društva srpske slovesnosti«. U ovom inventaru naročito je značajan deo о poveljama i starim rukopisima. Za Narodni muzej je bio vezan i <em>Janko Šafarik,</em> prvi pravi terenski istraživač, od koga ostaje nekoliko dragocenih terenskih izveštaja о stanju i problemima spomeničkog fonda. U pogledu metoda ova epoha dostiže sredinom veka vrhunac u radovima <em>Dimitrija Avramovića.</em> Đak bečke akademije, sledbenik klasicista i teoretičar, on je po dolasku u Beograd poučavao pravoslavnu ikonografiju, obilazio stare crkve i manastire i posle puta po Svetoj Gori objavio knjige »Opisanije drevnosti srbski u Svetoj Gori Atonskoj« (1847) i »Sveta Gora sa strane vere, hudožestva i povestnice« (1848). Krajem XIX <em>v.</em> posebnu pažnju srp. srednjov. arhitekturi posvetili su <em>Mihajlo Valtrović</em> i <em>Dragutin Milutinović.</em> Oni su. pristupili sistematskom snimanju osnova i planova i ostavili dragoceni fond od oko 1000 crteža. Paralelno sa proučavanjem stare umetnosti, koje je u duhu romantičarske koncepcije vremena, sakuplja se i građa za novije, pa i savremeno slikarstvo. Tako se u »Slovniku umjetnikah jugoslavenskih« hrv. historiografa Ivana Kukuljevića Sakcinskog nalaze već sistematizovani podaci о mnogim srpskim slikarima, a <em>Steva Todorović</em> u »Glasniku Srpskog učenog društva« objavljuje 1868 značajnu studiju »Koliko i kakvih živopisnih slika ima u beogradskim javnim zbirkama«. Na kraju veka pojavljuje se još jedna knjiga građe, delo »Srpski slikari« koju je 1895 publikovao u Zemunu <em>Lazar Nikolić,</em> kao rezultat dugogodišnjeg beleženja izvornih i autentičnih podataka. Pored stranaca (Kanitz, Picot, Kondakov, Pokryškin) koji putuju našom zemljom i beleže spomenike, u XIX <em>v.</em> značajnu ulogu ima teorija i kritika. Tako se još 1832 pojavljuje članak <em>Blagoja Nešića</em> »Teorija lepi hudožestva« (Srbski Letopis) u kome se preuzimaju teorijske ideje J. J. Winckelmanna i njegova klasifikacija umetnosti. U Winckelmannovom duhu pišu i drugi pisci: <em>Sergije Nikolić, Georgije Petrović</em>, <em>Dimitrije Avramović.</em> Uzbudljiviji ton dobija teorija osamdesetih godina, u vreme polemike oko »pravoslavnosti živopisa« u kojoj učestvuju <em>Steva Todorović, Đorđe Maletić, Mihajlo Valtrović </em>i <em>Đorđe Krstić.</em> Bio je to oštar sukob romantičarske i realističke umetnosti, a u teoriji spor između ideja koje su se oslanjale na G. E. Lessinga i H. Tainea. Na kraju veka, 1895, pojavljuje se i prva celovita estetika <em>Steve Pavlovića.</em><br /> <strong>Period 1900—1914</strong>. Na prelazu između dva veka uočavaju se u srp. istoriji umetnosti dve struje: jedna još uvek nastavlja tradiciju amatersko-sakupljačkog pribiranja građe, dok se druga već oslanja na naučne metode, zahvaljujući školovanim i obrazovanim stručnjacima. Prvoj pripadaju tri sveštenika: <em>Ivan Aleksić, Lazar Bogdanović</em> i <em>Dimitrije Ruvarac,</em> koji u »Letopisu Matice srpske«, »Srpskom Sionu« i »Brankovom kolu« objavljuju arhivska dokumenta i drugu građu. Naročito su značajne knjige <em>D. Ruvarca</em> »Srpska mitropolija karlovačka oko polovine XVIII veka« (1902) i »Opis srpskih fruškogorskih manastira 1753. godine« (1903).<br /> U ovom periodu delovanje i rad školovanih istoričara umetnosti je od рrеsudnog značaja. Na prvom mestu treba istaći francuskog istoričara umetnosti Gabriela Milleta koji obilazi srp. spomenike i njihov materijal koristi za knjige »Recherches sur l’iconographie de l’évangile...« (1916) i »L’ ancien art serbe« (1919). On je izvršio i određeni uticaj na srp. nauku, jer se kod njega u Parizu kasnije školovalo nekoliko srp. stručnjaka. Od domaćih naučnika pionira istorije umetnosti istaknuto mesto zauzimaju <em>Božidar Nikolajević</em> i <em>Vladimir Petković. </em>Nikolajević je prvi profesor i osnivač nastave istorije umetnosti na beogradskom filozofskom fakultetu (1906). Školovanje je započeo u Beču (kod K. Jirečeka), nastavio u Münchenu (kod A. Furtwänglera) i Berlinu, a završio u Heidelbergu (kod H. Thodea). Napisao je i u Heidelbergu odbranio disertaciju »Die kirchliche Architektur der Serben im Mittelalter« (Beograd 1902). Pored toga objavio je nekoliko knjiga i serije članaka о srp. i stranoj umetnosti, a ostao je i njegov neobjavljeni tekst »Istorija srpske umetnosti«, pisan u vreme Prvog svetskog rata. Petković je istoriju umetnosti studirao u Münchenu i Halleu/S. (kod A. Goldschmidta), gde je i doktorirao 1905. Kao dugogodišnji profesor i šef Katedre za istoriju umetnosti (do 1941), a uz to kao direktor Narodnog muzeja (do 1931), on je obavio kapitalan posao kako na stabilizovanju nastave istorije umetnosti, tako i na sistematizovanju građe i stvaranju prvih većih sinteza. Sa Petkovićem se pojavljuju i prve naučno pisane monografije о srednjovekovnim manastirima koje je radio u zajednici sa istoričarima arhitekture (Ravanica, Studenica, Kalenić). Životno delo Petkovića za koje je sakupljao građu nekoliko decenija, »Pregled crkvenih spomenika«, štampano je 1950. Paralelno sa formiranjem i prvim koracima istorije umetnosti kao nauke u periodu do Prvog svetskog rata, razvija se dalje i umetnička kritika i teorija koja prati tokove savremene umetnosti. Na tom planu posebno je značajan rad <em>M. Valtrovića, M. Vasića, V. Petkovića </em>i <em>Bogdana Popovića</em>, kao i osnivanje »Srpskog književnog glasnika« (1900).<br /> <strong>Period 1918—1941</strong>. Posle Prvog svetskog rata vodeću ulogu u srp. istoriji umetnosti još za dugo drži Vladimir Petković, koji kanališe gotovo sve istraživačke radove i objavljuje nekoliko kapitalnih knjiga, među kojima se ističe »La peinture serbe du moyen âge« (I—II, 1930—34). Tridesetih godina XX <em>v. </em>na studijama istorije umetnosti radi i arheolog Miloje Vasić koji publikuje dve značajne knjige: »Arhitektura i skulptura u Dalmaciji« (1922) i »Žiča i Lazarica« (1928), koje su svojim savremenim metodom i smislom za sintezu izvršile znatan uticaj na mlađe istoričare umetnosti. U Parizu je studirao <em>Milan Kašanin</em> (kod R. Schneidera) i 1928 branio u Beogradu disertaciju »Bela crkva Karanska«. On i <em>Veljko Petrović</em> napisali su 1927 »Srpska umetnost u Vojvodini«, kapitalno delo za poznavanje umetnosti u Vojvodini. Studije umetnosti XVIII, XIX i XX <em>v. </em>produbljuju se i kasnije, čemu u najvećoj meri doprinosi i razvijena likovna kritika (<em>R. Petrović, T. Manojlović, B. Popović, M. Petrov</em> i dr.), pokretanje mnogih časopisa među kojima treba izdvojiti »Umetnički pregled« u izdanju Narodnog muzeja (1937—41). U četvrtoj deceniji proširuju se proučavanja srednjov. umetnosti. Pored <em>Lazara Mirkovića,</em> izvrsnog znalca ikonografskih problema, i <em>Đorđa Mano-Zisija,</em> koji rano prelazi na arheol. studije, posebnu grupu čine istoričari arhitekture <em>Žarko Tatić, Pera Popović, Aleksandar Deroko, Đurđe Bošković</em> i <em>Iva Zdravković.</em> Oni pored proučavanja srednjov. gradova i manastira rade i praktično na konzervaciji spomenika i time konzervatorsku službu postavljaju na naučnu i stručnu osnovu. Pored beogradskog centra u studijama srednjov. umetnosti formira se u ovom periodu i jak centar u Skoplju, oko Muzeja južne Srbije i Filozofskog fakulteta. On je stvoren zahvaljujući aktivnosti <em>Nikolaja Okunjeva, Radoslava Grujića</em> i <em>Svetozara Radojčića.</em> Putujući po ovim krajevima Okunjev je napisao sažete monografije о Mileševi i Sopoćanima. Znatan je uticaj imao i Radoslav Grujić, urednik »Glasnika Skopskog naučnog društva«, koji je sa »Starinarom« bio najozbiljniji časopis za pitanja arheologije, istorije umetnosti i etnografije. U Skoplju je započeo rad na istoriji umetnosti i Svetozar Radojčić, student bečkog i praškog Univerziteta i učenik Okunjeva kod koga je izradio disertaciju »Portreti srpskih vladara u srednjem veku« (Skoplje 1934). Pred kraj četvrte decenije u Skoplje je došlo još dvoje istoričara srednjov. umetnosti, <em>Mirjana Ljubinković</em> i <em>Radivoje Ljubinković,</em> đaci Petkovića i Milleta. Tako je skopski centar postepeno usavršavao istraživanja srednjov. spomenika koja su prekinuta Drugim svetskim ratom.<br /> <strong>Period 1945—1965</strong>. Posle Drugog svetskog rata u srp. istoriji umetnosti situacija se bitno izmenila: najstariji naučni kadar <em>(Petković, Kašanin)</em> povukao se a najveći deo Petkovićevih đaka otišao je u službu zaštite spomenika i u muzeje <em>(M.</em> i <em>R. Ljubinković, Zora Simić-Milovanović, Miodrag Kolarić).</em> Na beogradski Filozofski fakultet je došao S. Radojčić. Prve poratne godine protekle su u opštoj stabilizaciji: Narodni muzej je ponovo otvoren i započeo je sa redovnim radom, formira se Arheološki institut koji nastavlja izdavanje »Starinara«, ponovo se popunjavaju izgorele biblioteke i školuju prve posleratne generacije istoričara umetnosti. Najintenzivnija su proučavanja srednjov. umetnosti kojima daje ton S. Radojčić. U njegovim knjigama »Stare srpske minijature« (1950) i »Majstori starog srpskog slikarstva« (1955) postavljaju se temelji novog metoda koji se bavi velikim sintezama. Pod Radojčićevim uticajem formira se škola istoričara srednjov. umetnosti: <em>Vojislav Đurić, Jovanka Maksimović, Đorđe Stričević, Ivanka Nikolajević, Vojislav Korać, Gordana Babić, Sreten Petković</em> i dr. Posebno je zapažen naučni rad V. Đurića (»Dubrovačka slikarska škola«, »Ikone u Jugoslaviji«, »Sopoćani«). Problemi novije umetnosti zaokupljaju isto tako veći broj stručnjaka, koji rade u Narodnom muzeju ili na Katedri. Od posebnog su značaja, studije, članci i knjige <em>Pavla Vasića, Miodraga Kolarića</em> i <em>Dejana Medakovića. </em>Različite specijalnosti pokazuju najbolje kako se u poslednjoj deceniji proširuju granice istorije umetnosti. Tako se pored naučnika za srednjov. i noviju umetnost pojavljuju i stručnjaci za druge oblasti, kao što su primenjena umetnost <em>(Verena Han, Bojana Radojković, Zagorka Janc),</em> strana umetnost <em>(Radmila Mihajlović) </em>i moderna umetnost <em>(Miodrag B. Protić, Lazar Trifunović)</em>.<tab>L. Trć.</tab><br /> LITERATURA<br /> PRAISTORIJSKO DOBA. Opšta dela: <em>F. Milleker,</em> Vorgeschichte des Banats, Starinar, III serija, 1937, 1938, 1939 i 1940. — <em>N. Vulić</em> i <em>M. Grbić, </em>Corpus vasorum antiquorum, Yougoslavie, fasc. 3, Beograd 1937. — <em>M. Grbić, </em>Preistorisko doba Vojvodine, Vojvodina, I, Novi Sad 1939. — <em>B. Drobnjaković, </em>Od mineraloške zbirke u Konaku kneza Miloša u Kragujevcu do savremenih muzeja u Beogradu, Muzeji, 1949, 2. — <em>M. Garašanin</em> i <em>D. Garašanin</em>, ANS. — <em>D. Garašanin</em>, Katalog metala Narodnog muzeja u Beogradu, Beograd 1954. — <em>M.</em> <em>Garašanin</em>, Neolithikum und Bronzezeit in Serbien und Makedonien, Berichte der römisch-germanischen Kommission, 1958, 39. — <em>M. Garašanin</em> i <em>D. Garašanin</em>, Sépultures de l’ âge des métaux en Serbie, Inventaria archaeologica (Jugoslavija), 1958, 2. — <em>M. Garašanin</em>, Contribution à l’ archéologie et à l’ histoire des Scordisques (u zborniku: A. Pedro Bosch-Gimpera en el septuagesimo aniversario de su nacimiento), México 1958. — <em>Isti,</em> Der Übergang vom Neolithikum zur frühen Bronzezeit auf dem Balkan und an der unteren Donau. L’ Europe à la fin de l’âge de la pierre, Prague 1961. — Pojedina nalazišta: <em>M. M. Vasić,</em> Preistoriska Vinča, I—IV, Beograd 1932—36. — <em>R. Galović, </em>Predionica — neolitsko naselje kod Prištine, Priština 1959. — <em>J. Todorović </em>i <em>A. Cermanović,</em> Banjica — naselje vinčanske kulture, Beograd 1961. — <em>J. Todorović,</em> Rospi Ćuprija, nécropole de l’époque de La Tène à Beograd, Inventaria Archaeologica, Jugoslavija 6, 1963 (publikacija dela materijala). — Uz ovo treba pomenuti i detaljnije izveštaje о rezultatima iskopavanja vršenih u raznim delovima Srbije i na raznim lokalitetima a štampane u Starinaru, Glasniku muzeja Kosova i Metohije, Radu vojvođanskih muzeja i Zborniku radova Narodnog muzeja. Kratki izveštaji о terenskim radovima u poslednjim godinama objavljivani su u posebnoj rubrici (Pregled arheoloških iskopavanja u NR Srbiji) Starinara, 1956—57, VII—VIII, 1958—59, IX—X i 1961, XII. Od 1959 izveštaji sa iskopavanja redovno se objavljuju u Arheološkom pregledu.<br /> RIMSKA ANTIKA. Opšta delа: <em>N.</em> <em>Vulić,</em> Vojvodina u rimsko doba, Vojvodina, I, Novi Sad 1939. — <em>M. Garašanin</em> i <em>D. Garašanin,</em> ANS. — <em>Đ. Mano-Zisi,</em> Antika u Narodnom muzeju u Beogradu, Beograd 1954. — Utvrđenja i limes: <em>F. Kanitz,</em> Studien. — <em>E. Swoboda,</em> Forschungen am obermösischen Limes, Schriften der Balkankommission, Antiquarische Abteilung, X, 1939. — Limes u Jugoslaviji, I, 1961. — Epigrafski spomenici: <em>N. Vulić,</em> Antike Denkmäler in Serbien (Antički spomenici u Srbiji), Jahreshefte des österreichischen archäologischen Instituts, Beiblatt, III, 1900 (s A. Premersteinom); IV, 1901 (s A. Premersteinom i E. Ladekom); VII, 1904; VIII, 1905; IX, 1909; XV, 1912; Spomenik SAN, XXXVIII, 1900 (s A. Premersteinom); XXXIX, 1903 (s A. Premersteinom i E. Ladekom); XLVII, 1909; LXXI, 1931; LXXV, LXXVII, 1934; XCVIII, 1941—48. — Rimska plastika: <em>M. Grbić,</em> Odabrana grčka i rimska plastika u Narodnom muzeju u Beogradu, Posebna izdanja SAN, CCCXXII, 1958.<tab>M. Gn.</tab><br /> RANI SREDNJI VEK (V—XII VEK). <em>M. Garašanin</em> i <em>J. Kovačević, </em>Pregled materijalne kulture Južnih Slovena, Beograd 1950. — <em>M. Garašanin </em>i <em>D. Garašanin</em>, ANS. — <em>M. Ćorović-Ljubinković,</em> Metalni nakit belobrdskog tipa (grozdolike minđuše), Starinar SAN, 1951, II. — <em>S.</em> <em>Radojčić,</em> Crkva u Konjuhu, Zbornik radova SAN, Vizantološki institut, 1952, I. — <em>Đ. Mano-Zisi, </em>Iskopavanja na Caričinom Gradu, Starinar SAN, 1955 i 1956, III—IV i V—VI. — <em>I. Nikolajević-Stojković,</em> Ranovizantiska arhitektonska dekorativna plastika u Makedoniji, Srbiji i Crnoj Gori, Beograd 1957. — <em>Z. Vinski,</em> О nalazima 6 i 7 stoljeća u Jugoslaviji s posebnim obzirom na arheološku ostavštinu iz vremena prvog avarskog kaganata, Opuscula archaeologica, 1958, III. — <em>J. Kovačević,</em> Arheologija i istorija varvarske kolonizacije južnoslavenskih oblasti od IV do početka VII veka, Novi Sad 1960. — Seoba naroda — arheološki nalazi jugoslovenskog Podunavlja, Zemun 1962. — <em>M.</em> <em>Ljubinković,</em> Problemi arheoloških istraživanja VI—VII veka u Jugoslaviji, Materijali III (Simpozijum praistoriske i srednjevekovne sekcije Arheološkog društva Jugoslavije), Beograd 1964.<tab>M. T. Đ.</tab><br /> SLIKARSTVO OD XII DO SREDINE XV VEKA. Opšta dela, korpusi, priručnici, table i rečnici: <em>I.</em> <em>Kukuljević,</em> SUJ. — <em>П.</em> <em>Покрышкин,</em> Православная архитектура XII—XVIII столетий въ нынѣшнемъ Сербскомъ Королевстве, Caнt Петербург 1906. — <em>G.</em> <em>Millet,</em> Recherches sur l’iconographie de l’évangile aux XIV<sup>e</sup>, XV<sup>e</sup> et XVI<sup>e</sup> siècles d’après les monuments de Mistra, de la Macédoine et du Mont Athos, Paris 1916. — <em>J. Mal,</em> Zgodovina umetnosti pri Slovencih, Hrvatih in Srbih, Ljubljana 1924. — <em>Ch. Diehl,</em> Manuel d’art byzantin, I—II, Paris 1926. — <em>N. L. Okunev, </em>Monumenta artis serbicae, Pragae 1928 (I), 1930 (II), 1931 (III), 1932 (IV). — <em>P. Muratoff,</em> La pittura bizantina, Roma 1929. — <em>V. R. Petković,</em> La peinture serbe du Moyen âge, Beograd 1930 (I) i 1934 (II). — <em>S.</em> <em>Radojčić,</em> Portreti srpskih vladara u srednjem veku, Skoplje 1934. — <em>M. A. Purković,</em> Popis crkava u staroj srpskoj državi, Skoplje 1938. — <em>M. Kašanin,</em> L’ art yougoslave des origines à nos jours, Beograd 1939. — <em>G.</em> <em>Millet</em>, L’art des Balkans et l’Italie au XIII<sup>e</sup> siècle, Atti del congresso internazionale di studi bizantini, II, Roma 1940. — <em>В. H. Лазарев,</em> История византийской живописи, I—II, Москва 1947—48. — <em>V. R. Petković,</em> Pregled. — <em>A. Grabar,</em> La peinture byzantine, Genève 1953. — <em>G.</em> <em>Millet</em> i <em>A. Frolow,</em> La peinture du Moyen âge en Yougoslavie, Paris 1954 (I), 1957 (II) i 1962 (III). — <em>D. Talbot</em> <em>Rice</em> i <em>S.</em> <em>Radojčić</em>; Jugoslavija, srednjevekovne freske, Paris i New York 1955. — <em>S.</em> <em>Radojčić,</em> Majstori starog srpskog slikarstva, Posebna izdanja SAN, Arheološki institut, 1955, CCXXXVI. — <em>Isti</em>, Die serbische Ikonenmalerei vom 12. Jahrhundert bis zum Jahre 1459, Jahrbuch der Österreichischen byzantinischen Gesellschaft, 1956, V. — <em>Isti. </em>Die Entstehung der Paläologischen Renaissance, ibid., 1958, VII. — <em>V. Đurić, </em>Srpska srednjevekovna umetnost i Zapad, Historijski pregled (Zagreb), 1959, V/1. — <em>O. M. Dalton</em>, Byzantine art and archaeology, New York 1961. — <em>V. J. Đurić,</em> Ikone iz Jugoslavije, Beograd 1961. — <em>W. Molè,</em> Sztuka Słowian południowych, Wrocław, Warszawa i Kraków 1962. — <em>S.</em> <em>Radojčić,</em> Ikone Srbije i Makedonije, Beograd 1962. — <em>Isti,</em> La pittura in Serbia e in Macedonia dall’ inizio del secolo XII fino alla metà del secolo XV, Decimo corso di cultura sull’ arte ravennate e bizantina, 1963. — <em>R. Hamann, Mac Lean</em> i <em>H. Hallensleben, </em>Die Monumentalmallerei in Serbien und Makedonien vom 11. bis zum frühen 14. Jahrhundert, Giessen 1963. — <em>S.</em> <em>Radojčić,</em> Problem celine u istoriji stare srpske umetnosti, Spomenica u čast novoizabranih članova SAN, 1964, 26. — Najstarije doba: <em>Lj.</em> <em>Karaman,</em> Crkvica sv. Mihajla kod Stona, VjHAD, 1928. — <em>Н.</em> <em>Л.</em> <em>Окунев</em>, »Столпы святого Георгия« развалины храма XII века около Нового Пазара, Seminarium Kondakovianum (Prague), 1929 III. — <em>C. Fisković, </em>Ranoromaničke freske Sv. Mihajla u Stonu, Prilozi-Dalmacija, 1960. — <em>R. Nikolić,</em> Petrova crkva i Đurđevi Stupovi, Beograd 1961. — <em>J. Nešković,</em> Petrova crkva kod Novog Pazara, Saopštenja Zavoda za zaštitu i naučno proučavanje spomenika NRS, 1961, IV. — XIII vek: <em>Lj. Stojanović,</em> Evanđelje kneza Miroslava, Wien 1897. — <em>V. R. Petković,</em> Spasova crkva u Žiči, Beograd 1912. — <em>Isti,</em> Studenica, Beograd 1924. — <em>Isti,</em> Freske XIII veka u manastiru Morači, VjHAD, 1928. — <em>H. Л. Окунев,</em> Составъ росписи храма въ Сопочанах, Byzantinoslavica (Praha), 1929, I. — <em>S.</em> <em>Smirnov</em> i <em>Đ. Bolković,</em> Neobjavljene freske XIII veka u riznici manastira Studenice, Starinar, 1934, III/VIII—IX. — <em>H. Л. Окунев,</em> Арилье, Seminarium Kondakovianum, (Praha), 1936, VIII. — <em>Isti,</em> Милешева - памятник сербского искусства XIII в., Byzantinoslavica (Praha), 1938, VII. — <em>Isti,</em> Монастырь Морача въ Черногорий, Byzantinoslavica (Praha), 1939—46, VIII. — <em>L. Mirković,</em> Miroslavljevo evanđelje, Posebna izdanja SAN, Arheološki institut, 1950, CLVI. — <em>Đ. Bošković</em> i <em>S. Nenadović, </em>Gradac, Beograd 1951. — <em>S.</em> <em>Radojčić,</em> Freske iz Sopoćana, Beograd 1953. — <em>Isti,</em> Elemente der westlichen Kunst des frühen Mittelalters in den ältesten serbischen Miniaturen, Actes du XVI<sup>eme</sup> Congrès international d’ histoire de l’art, La Haye 1955. — <em>S.</em> <em>Mandić,</em> Otkrivanje i konzervacija fresaka u Studenici, Saopštenja Zavoda za zaštitu spomenika kulture NRS, 1956, I. — <em>V. Mošin, </em>Ornament južnoslovenskih rukopisa XI—XIII veka, Naučno društvo BiH — Radovi, Sarajevo 1957, VII. — <em>D. Winfield,</em> Four historical compositions from the medieval Kingdom of Serbia, Byzantinoslavica (Praha) 1958, XIX/2. — <em>V. Đurić,</em> Najstariji živopis isposnice pustinožitelja Petra Koriškog, Zbornik radova SAN, Vizantološki institut, 1958, 5. — <em>Đ. Bošković, R. Ljubinković, </em>Isposnica Petra Koriškog, Starinar SAN, 1958, VII—VIII. — <em>A. Skovran-Vukčević,</em> Freske XIII veka u manastiru Morači, Zbornik radova SAN, Vizantološki institut, 1958, 5. — <em>S.</em> <em>Radojčić,</em> Natpis ΜΑΡΠΟΥ na ariljskim freskama, Glas SAN, 1959, CCXXXIV. — <em>Isti,</em> Srpske minijature XIII veka, ibid., 1959, CCXXXIV. — <em>G.</em> <em>Subotić,</em> Žiča, Beograd 1960. — <em>V. J. Đurić, </em>Jedna slikarska radionica u Srbiji XIII veka — Bogorodica Ljeviška, Nikoljača, Morača, Starinar SAN, 1961, XII. — <em>M.</em> <em>Ljubinković,</em> Ostaci živopisa u Davidovici, Saopštenja Zavoda za zaštitu i naučno proučavanje spomenika kulture NRS, 1961, IV. — <em>S.</em> <em>Radojčić,</em> Mileševa, Beograd 1963. — <em>S. Mandić,</em> Sopoćani, Beograd 1963. — <em>V. J. Đurić,</em> Sopoćani, Beograd 1963. — <em>Isti</em>, Istorijske kompozicije u srpskom slikarstvu srednjeg veka, Zbornik radova SAN, Vizantološki institut, 1964. — <em>R. Ljubinković,</em> Crkva sv. Apostola u Pećkoj patrijaršiji, Beograd 1964. — <em>V. Mošin,</em> Ćirilski rukopisi (u djelu Minijatura u Jugoslaviji), Zagreb 1964. — XIV vek do 1375: <em>S. Simić,</em> Lesnovski manastir sv. oca Gavrila, Beograd 1912. — <em>L.</em> <em>Mirković</em> i <em>Ž. Tatić,</em> Markov manastir, Novi Sad 1925. — <em>M. Kašanin,</em> Bela crkva karanska, Starinar, 1927, III/IV. — <em>V. R. Petković, </em>Jedna srpska slikarska škola XIV veka. Gl. SND, 1928, III. — <em>N. L. Okunjev, </em>Crkva svetoga Đorđa u Starom Nagoričinu, ibid., 1929, V. — <em>Isti,</em> Crkva svete Bogorodice — Mateič, ibid., 1930, VII—VIII. — <em>Isti,</em> Lesnovo, L’art byzantin chez les Slaves-Les Balcans — Recueil dédié à la mémoire de Th. Ouspensky, Paris 1930, I/2. — <em>F. Mesesnel,</em> Živopis crkve, sv. Nikite u Skopskoj Crnoj Gori, Godišnjak skopskog filozofskog fakulteta, Skoplje 1930, I. — <em>L. Mirković,</em> Anđeli i demoni na kapitelima u crkvi sv. Dimitrija Markova manastira kod Skoplja, Starinar, 1931, III/VI. — <em>Isti,</em> Novootkrivene freske u Markovom manastiru kod Skoplja, Gl.SND, 1932, XII. — <em>Z.</em> <em>Simić,</em> Ikonostas Bele crkve karanske i Karanska Bogorodica Trojeručica, Starinar, 1932, III/VII. — <em>V. R. Petković,</em> Avgarova legenda u freskama Matejića, PKIF, 1932, XII. — <em>V. R. Petković</em> i <em>P. Popović,</em> Staro Nagoričino-Psača-Kalenić. Beograd 1933. — <em>S.</em> <em>Radojčić,</em> Gračanica, Hrišćansko delo (Skoplje), 1938.— <em>V. R. Petković</em> i <em>Đ.</em> <em>Bošković,</em> Dečani, I—II, Beograd 1941. — <em>S.</em> <em>Radojčić,</em> Umetnički spomenici manastira Hilandara, Zbornik radova SAN, Vizantološki institut, 1955, 3. — <em>Isti,</em> Jedna scena iz romana о Varlaamu i Joasafu u crkvi Bogorodice Ljeviške u Prizrenu, Starinar SAN, 1955, III—IV. — <em>S.</em> <em>Mandić,</em> Jedna ktitorka Bele crkve karanske, ibid., 1959, IX—X — <em>D. Panić,</em> Bogorodica Ljeviška, Beograd 1960. — <em>D. Milošević,</em> Gračanica, Beograd 1960. — <em>P. Mijović,</em> Pećka patrijaršija, Beograd 1960. — <em>M. Teodorović-Šakota,</em> Visoki Dečani, Beograd 1960. — <em>L. Mirković,</em> Da li se freske Markova manastira mogu tumačiti žitijem sv. Vasilija Novog?, Starinar SAN, 1961, XII. — <em>J. Đurić</em> i <em>R. Ivanišević,</em> Jevanđelje Divoša Tihoradića, Zbornik radova SAN, Vizantološki institut, 1961, 7<em>.</em> — <em>V. Han, </em>Sinajsko četverojevanđelje srpske redakcije iz XIV veka, Danas, 14. III 1962. — <em>P. Mijović,</em> Dečani, Beograd 1963. — <em>M. Rajković,</em> Kraljeva crkva u Studenici, Beograd 1964. — <em>G.</em> <em>Subotić,</em> Crkva sv. Dimitrija u Peći, Beograd 1964. — <em>M. Harisiadis,</em> Les miniatures du Tetraévangile du métropolite Jacob de Serres, Actes du XII<sup>e</sup> Congrès international d’études byzantines, Beograd 1964, III. — <em>V. J. Đurić,</em> Fresques médiévales à Chilandar, ibid. — <em>S.</em> <em>Radojčić,</em> Tekstovi i freske, Novi Sad s. a. (1965). — Od kraja XIV veka do 1459: <em>V. R. Petković,</em> Manastir Ravanica, Beograd 1922. — <em>V. Petković</em> i <em>Ž. Tatić,</em> Manastir Kalenić, Beograd 1926. — <em>S.</em> <em>Stanojević, L. Mirković</em> i <em>Đ. Bošković,</em> Manastir Manasija, Beograd 1928. — <em>L. Mirković,</em> Rudenica, PKIF, 1931, XI. — <em>Đ. Mano-Zisi,</em> Koporin, Starinar, 1934, III/VIII—IX. — <em>Isti,</em> Nova Pavlica na Ibru, ibid. — <em>S. Radojčić,</em> Minijature u srpskim aleksandridama, UP, 1938, 5. — <em>M. Teodorović-Šakota,</em> Jovan Gramatik-prepisivač i iluminator jedne dečanske knjige, Saopštenja Zavoda za zaštitu i naučno proučavanje spomenika kulture NRS, 1956, I. — <em>D. Mihailović,</em> Crkva u Ramaći — novi spomenik slikarstva Moravske škole, ibid., 1956, I. — <em>R. Nikolić,</em> Ravanica i Manasija, Beograd 1960. — <em>V. Đurić,</em> Solunsko poreklo resavskog živopisa, Zbornik radova SAN, Vizantološki institut, 1960, 6. — <em>Isti,</em> Freske u crkvici sv. Besrebrnika despota Jovana Uglješe u Vatopedu i njihov značaj za ispitivanje solunskog porekla resavskog živopisa, ibid., 1961, 7. — <em>R. Nikolić,</em> Prilog za proučavanje živopisa manastira Ravanice, Saopštenja Zavoda za zaštitu spomenika kulture NRS, 1961, IV. — <em>V. J. Đurić,</em> Resava, Beograd 1963. — <em>S.</em> <em>Radojčić</em>, Minhenski srpski psaltir, Zbornik Filozofskog fakulteta, Beograd 1963, VII/1. — <em>Isti, </em>Kalenić, Beograd 1964. — <em>S.</em> <em>Tomić </em>i <em>R. Nikolić,</em> Manasija, Beograd 1964.<tab>S. Ra.</tab><br /> SLIKARSTVO OD SREDINE XV DO XVIII VEKA. <em>J. Sevdić</em> i <em>J. Vandrovski,</em> Otkrivanje i konzervacija fresaka u manastiru Mesiću i Perkovici, Muzeji, 1951, 6. — <em>M. Bajalović-Birtalević,</em> Manastir Novo Hopovo u Fruškoj Gori, Zbornik Matice srpske za društvene nauke, Novi Sad 1953, 5. — <em>L. Mirković,</em> Deisis krušedolskog ikonostasa, Starinar SAN, 1955, III—IV. — <em>S.</em> <em>Radojčić,</em> Umetnički spomenici manastira Hilandara, Zbornik radova SAN, Vizantološki institut, 1955, III. — <em>P. Pajkić,</em> Crkva Sv. Apostola Petra i Pavla u Mušnikovu, Glasnik Muzeja Kosova i Metohije, Priština 1956, I. — <em>Z. Jапс, </em>Minijatura jevanđeliste Luke iz XVI veka, Zbornik Muzeja primenjene umetnosti, Beograd 1956, 2. — <em>A. Vasilić</em> i M. <em>Teodorović-Šakota,</em> Riznica Pećke patrijaršije, Priština 1957. — <em>Z. Jапс,</em> Islamski elementi u minijaturama Karanskog jevanđelja, Godišnjak Balkanološkog instituta, Sarajevo 1958, II. — <em>Ista,</em> Islamski elementi u srpskoj knjizi, Zbornik Muzeja primenjene umetnosti, Beograd 1959, 5. — <em>D. Medaković,</em> Karansko četveroevanđelje, Bibliotekar (Beograd), 1959, 3—4. — <em>P. Pajkić,</em> Crkve u Velikoj Hoči, Starine Kosova i Metohi e, Priština 1963, II—III. — <em>D. Davidov,</em> Hopovo, Beograd i Novi Sad 1964.— <em>G.</em> <em>Babić,</em> О kompoziciji Uspenja u Bogorodičinoj crkvi u Studenici, Starinar SAN, 1965, XIII—XIV.<tab>S. Pet.</tab><br /> SLIKARSTVO XVIII—XIX VEKA. <em>S.</em> <em>Todorović,</em> Koliko i kakvih živopisnih slika ima u beogradskim javnim zbirkama, GSUD, 1868, XXIII. — <em>M. Đ. Milićević,</em> Kneževina Srbija, Beograd 1876. — <em>L.</em> <em>Nikolić,</em> Srpski slikari, Zemun 1895. — <em>M. Petrović,</em> Finansije i ustanove obnovljene Srbije, Beograd 1897 (I), 1898 (II) i 1899 (III). — <em>D. Ruvarac,</em> Srpska mitropolija karlovačka oko polovine XVIII veka, Sremski Karlovci 1902. — <em>A. Đukić,</em> Žefarovići, Brankovo kolo, 1905. — <em>I. Zeremski,</em> Srpski manastiri u Banatu, Sremski Karlovci 1907. — <em>M. Kosovac,</em> Srpska pravoslavna mitropolija karlovačka po podacima od 1905, Sremski Karlovci 1910. — Šematizam srpske pravoslavne karlovačke mitropolije za 1910, Sremski Karlovci 1911. — Arhiv za istoriju srpske pravoslavne mitropolije karlovačke, Sremski Karlovci 1911 (I), 1912 (II), 1913 (III), 1914 (IV). — <em>T. R. Đorđević,</em> Iz Srbije Kneza Miloša, Beograd 1922. — <em>D. Ruvarac, </em>Opis srpskih fruškogorskih manastira 1753 godine, Sremski Karlovci 1924. — <em>T. R. Đorđević,</em> Arhivska građa za zanate i esnafe u Srbiji od drugog ustanka do esnafske uredbe 1847, Srpski etnografski zbornik SAN, 1925, XXXIII. — <em>V. Petrović</em> i <em>M. Kašanin,</em> Srpska umetnost u Vojvodini, Novi Sad 1927. — <em>B. Strika</em>, Fruškogorski manastiri, Zagreb 1927. — <em>V. Stajić</em>, Novosadski slikari XVIII stoleća, Prilozi LMS, 1928, I. — <em>R. M. Grujić</em>, Spomenica pakračke eparhije, Novi Sad 1930. — <em>A. Ivić</em>, Arhivski prilozi za biografije jugoslovenskih slikara, LMS, 1930, 324. — <em>M. Kostić,</em> Slikarski zanat kod Srba u 18 veku Glasnik Istoriskog društva u Novom Sadu, 1930, III. — <em>N. В. Nestorović, </em>Građevine i arhitekte u Beogradu prošloga stoleća, Beograd 1937. — <em>M. Kašanin, </em>Dva veka srpskog slikarstva, Beograd 1942. — <em>V. Stajić,</em> Građa za kulturnu istoriju Novoga Sada, Novi Sad 1947. —<em>L. Mirković</em>, Crkvene starine u srpskim crkvama Banata, Rumunije i Mađarske, Spomenik SAN, 1950, XCIX. — <em>P. Vasić</em>, Vojvođanski slikari u Srbiji 1817—1850, Naučni zbornik Matice Srpske, 1950, I. — <em>M. Kolarić,</em> Likovna kultura Karađorđevog vremena, IG, 1951 1—2. — <em>V. Stajić,</em> Građa za kulturnu istoriju Novoga Sada, Novi Sad 1951. — <em>P. Vasić,</em> Prilozi za život i rad srpskih umetnika iz Vojvodine, Naučni zbornik Matice Srpske, 1952, III. — <em>M. Kolarić,</em> Srpska umetnost XVIII veka, Beograd 1954. — <em>D</em>. <em>Medaković</em>, Pretstave vrlina u srpskoj umetnosti XVIII veka, Rad vojvođanskih muzeja, 1959, VIII. — <em>M. Kolarić</em>, Građevine i građevinari Srbije od 1790. do 1839. godine, Zbornik Muzeja prvog srpskog ustanka, Beograd 1959, I. — <em>D</em>. <em>Medaković,</em> О srpskom baroku, Delo, 1959, XII. — <em>Isti,</em> Iz istorije srpske arhitekture XVIII veka, Zbornik Filozofskog fakulteta, Beograd 1963, VII/I. — <em>M. Kolarić,</em> Klasicizam kod Srba, Beograd 1965<em>. — Isti,</em> Građa za arhitekturu klasicizma, Beograd 1966.<tab>M. Kol.</tab><br /> GRAFIKA XVIII—XIX VEKA. <em>D. Ruvarac,</em> Istorija arhiepiskopsko-mitropolitske patrijaraške biblioteke u Sremskim Karlovcima, Sremski Karlovci 1919. — <em>T. Ostojić,</em> Zaharije Orfelin, život i rad mu, Beograd 1923. — <em>K. Jovanović,</em> О životu i radu A. Jovanovića, SKG, 1924. — <em>P. Kolendić</em>, Džefarović i njegovi bakrorezi, Glasnik istoriskog društva u Novom Sadu, 1931, IV. — <em>D. Medaković,</em> Stara srpska grafika, Umetnost (Beograd), 1951, 3. — <em>M. Kolarić, </em>Prilog proučavanju srpskog slikarstva s kraja 18. i početka 19. veka, ZZSK, 1951, I. — <em>Isti,</em> Jovan Isajlović, moler i litograf Ustavobranitelja, LMS, 1952, 370. — <em>D. Medaković</em>, О srpskoj grafici (predgovor katalogu izložbe u grafičkom kolektivu), Beograd 1953. — <em>M. Kolarić,</em> Srpska grafika 18. veka, Beograd 1953·— <em>P. Stevanović,</em> Hadži Ruvim Nešković, Stopedesetogodišnjica ustanka u Srbiji 1804—1954, Glasnik Srpske pravoslavne crkve (Beograd), 1954, 20—21. — <em>B. Mijač,</em> Hadži Ruvimovi tragovi u crkvi rabrovačkoj, Vesnik Saveza udruženja pravoslavnog sveštenstva FNRJ (Beograd), 1954, 123. — <em>M. Kolarić, </em>Litografija kod Srba, Grafička revija (Beograd), 1954. — <em>V. Pavlović,</em> Poreklo Češljareve kompozicije »Mučenje sv. Varvare«, Zbornik radova Narodnog muzeja, Beograd 1956, I. — <em>V. Savić,</em> Georgije Stojanović, Zbornik Matice srpske za društvene nauke, Novi Sad 1957. — <em>N. Simić,</em> Nepoznata grafička delatnost vajara Dimitrija Petrovića, ibid., Novi Sad 1958, 20. — <em>Isti,</em> Crtačka škola u Sremskim Karlovcima (1809—1848), ibid., Novi Sad 1958, 20. — <em>V. Vasić, </em>Poreklo i ilustracija prvih Marmontelovih prevoda kod nas, Bibliotekar (Beograd), 1958, I. — <em>Isti</em>, Ilustracija srpske knjige u početku XIX veka, ibid., 1958, 4·— <em>S</em>. <em>Mišić,</em> Orfelinov pozdrav Mojseju Putniku, Novi Sad 1959. — <em>S. Šakota, </em>Jedan Hadži Ruvimov graverski rad, Zbornik Muzeja Prvog srpskog ustanka, Beograd 1960, II. — <em>P. Vasić</em>, Istoriski portreti Uroša Kneževića, ibid., Beograd 1960, II. — <em>O. Mikić, D. Davidov</em> i <em>D. Stojanović,</em> Delo Hristifora Žefarovića, Novi Sad 1961. — <em>V. Vasić,</em> Portret kao ilustracija srpske knjige, Bibliotekar (Beograd), 1961, 4. — <em>P. Vasić,</em> Život i delo Anastasa Jovanovića, prvog srpskog litografa, Beograd 1962. — <em>D. Davidov,</em> Srpski bakroresci 18. veka (katalog izložbe), Zagreb 1962. — <em>D. Medaković,</em> Stari srpski drvorezi, Beograd 1964·— <em>P. Vasić,</em> Anastas Jovanović (katalog izložbe), Novi Sad 1964. — <em>D. Medaković,</em> Zaharije Orfelin, LMS, 1965. — <em>D. Davidov,</em> Grafički portreti Srba XVIII veka (katalog izložbe »Portreti Srba XVIII veka«), Novi Sad 1965. — <em>M. Kostić,</em> Srpski bakroresci 18 veka, Prilozi LMS, 1966, 303. — <em>Isti,</em> Nemačko-francuska knjižara E. Jankovića u Novom Sadu, Glasnik istorijskog društva u Novom Sadu, 1966, 2. — <em>A. Ivić,</em> Arhivska građa za biografije jugoslovenskih umetnika, LMS, 1966, 324. — <em>D. Ruvarac,</em> Ka izučavanju Žefarovića, PKIF, 1966, 2.<tab>V. Kt.</tab><br /> UMETNOST XX VEKA. <em>N. Petrović,</em> Prva jugoslovenska umetnička izložba u Beogradu, Delo, 1904. — <em>M. Vasić,</em> Jugoslovenska umetnička izložba, SKG, 1904, 2. — <em>B. Popović,</em> Prva jugoslovenska umetnička izložba, ibid., 1904, 6<em>.</em> — <em>M. Pijade,</em> Kroz jugoslovensku izložbu, Mali žurnal, 1912. — <em>Isti,</em> Izložba »Grupe umetnika«, Radničke novine (Beograd), 1919. — <em>R. Petrović,</em> Izložba Bijelića, Dobrovića i Miličevića, Radikal, 12. IX 1921. — <em>В. Popović,</em> Leon Koen, povodom izložbe njegovih slika, SKG, 1926. — <em>M. Crnjanski,</em> Slikarstvo Jovana Bijelića, Reč i slika, 1926, IX. — <em>S</em>. <em>Stojanović,</em> Šesta jugoslovenska izložba u Novom Sadu, Misao (Beograd), 1927. — <em>M. Kašanin,</em> Šesta jugoslovenska izložba, SKG, 1927. — <em>S</em>. <em>Hakman,</em> Izložba slika, skulpture i arhitekture umetničke grupe »Oblik«, Misao (Beograd), 1929. — <em>B. Popović,</em> Izložba slika Veljka Stanojevića, SKG, 1929. — <em>M. Nastasijević,</em> Druga proletnja izložba jugoslovenskih umetnika, ibid., 1930. — <em>T. Manojlović,</em> Izložba umetničke grupe »Oblik«, ibid., 1930. — <em>D. Matić</em> i <em>M. Ristić,</em> Uzgred budi rečeno, Nemoguće (Beograd), 1930. — <em>K. Popović</em> i <em>M. Ristić,</em> Nacrt za jednu fenomenologiju iracionalnog, Beograd 1931. — »Anti-Zid«, Vane Bor i Marko Ristić, Beograd 1932. — <em>M</em>. <em>Stevanović,</em> Nadežda Petrović, Umetnost, 1950, 2. — <em>M. Krleža,</em> Petar Dobrović, Zagreb 1954. — <em>М. В. Protić,</em> Savremenici, I—II, Beograd 1955—1964. — <em>M. Stevanović,</em> Sava Šumanović, Beograd 1957. — <em>M. Stevanović</em> i <em>M. Kolarić, </em>Milan Milovanović, Kosta Miličević (Katalog izložbe u Narodnom muzeju), Beograd 1960. — <em>L</em>. <em>Trifunović,</em> Srpsko slikarstvo XX veka, Savremenik (Beograd), 1961, 7. — <em>K. Ambrozić,</em> Paviljon Srbije na međunarodnoj izložbi u Rimu 1911, Zbornik Narodnog muzeja, III, Beograd 1961. — <em>М. В. Protić,</em> Milena Pavlović-Barili, Književnost (Beograd), 1961. — Savremena srpska umetnost, posleratni period (katalog izložbe u Modernoj galeriji JA), Zagreb 1963. — Muzej savremene umetnosti u Beogradu 1965. — <em>A. Čelebonović,</em> Savremeno jugoslovensko slikarstvo, Beograd 1965.<tab>Mi. Pr.</tab><br /> ARHITEKTURA. <em>Ch. Diehl,</em> Manuel d’art byzantin, II, Paris 1910. — <em>G. Millet,</em> L’école grecque dans l’ architecture byzantine, Paris 1916. — <em>Isti, </em>L’ ancien art serbe. Les églises, Paris 1917. — <em>V. R. Petković,</em> Manastir Studenica, Narodni muzej, Srpski spomenici, II, Beograd 1924. — <em>V. R. Petković</em> i <em>Ž. Tatić,</em> Manastir Kalenić, ibid., IV, Beograd 1926. — <em>S</em>. <em>Stanojević, L. Mirković</em> i <em>Đ. Bošković,</em> Manastir Manasija, ibid., V, Beograd 1928. — <em>Μ. M. Vasić, </em>Žiča i Lazarica, Beograd 1928. — <em>Z. Tatić,</em> Tragom velike prošlosti, Beograd 1929. — <em>Μ. M. Vasić,</em> Preistoriska Vinča, Beograd 1932. — <em>N. B. Nestorović, </em>Građevine i arhitekte u Beogradu prošloga stoleća, Beograd 1937. — <em>V. R. Petković</em> i <em>Đ. Bošković,</em> Dečani, SAN, Beograd 1941. — <em>A. Deroko,</em> SG. — <em>Isti,</em> Monumentalna arhitektura u srednjevekovnoj Srbiji, Beograd 1953. — <em>S. M. Nenadović,</em> Studenički problemi, Beograd 1957. — <em>Đ. Bošković,</em> Arhitektura Srednjega veka, Beograd 1957. — <em>R. Kolarić,</em> Građevine i građevinari Srbije od 1790. do 1839. godine, Zbornik Muzeja prvog srpskog ustanka, Beograd 1959, I. — <em>D. Medaković,</em> О srpskom baroku, Delo, 1959, 12. — <em>S</em>. <em>Nenadović, </em>Kuća u Prizrenu, Priština 1961. — <em>O</em>. <em>Milanović-Jović</em> i <em>P. Momirović,</em> Fruškogorskf manastiri, Beograd 1963. — <em>S</em>. <em>Dušanić</em> i <em>R. Nikolić,</em> Ovčarsko-kablarski manastiri, Beograd 1963. — <em>S</em>. <em>M. Nenadović,</em> Bogorodica Ljeviška, Beograd 1963. — <em>D. Medaković,</em> Iz istorije srpske arhitekture XVIII veka, Zbornik Filozofskog fakulteta, Beograd 1963, VII/1, — <em>A. Deroko,</em> Narodna arhitektura, II, Folklorna arhitektura u Jugoslaviji, Beograd 1964. — <em>V. Korać</em>, Graditeljska škola Pomoravlja, Beograd 1965. — <em>M. Kolarić,</em> Građa za arhitekturu klasicizma, Beograd 1966.<tab>O. Mć.</tab><br /> <em>VIDI PRILOG</em>",4,srbija.pdf,
STAROKRŠĆANSKA UMJETNOST,307,"<strong>STAROKRŠĆANSKA UMJETNOST (Rana kršćanska umjetnost) </strong>nastala je i razvila se u prvim stoljećima naše ere u zap. i ist. provincijama Rimskog Carstva. Neposredan izvor njezina lik. govora, kao i govora s njom paralelne kasnoant. umjetnosti, nalazi se u kasnoj fazi helenističko-rim. umjetnosti. S. u. obuhvaća vrijeme od prvih pojava kršćanskih ideja u umjetničkim ostvarenjima II/III <em>st. do</em> prvih decenija VI odnosno VII <em>st., </em>kad se na grč. Istoku pod aureolom Konstantinopola (»Novog Rima«) transformira u tzv. ranobizant. umjetnost, a na lat. Zapadu na bazi kontinuirane tradicije djelomično »barbarizirane« kasnoant. umjetnosti prelazi u zapadnoevr. ranosrednjovjekovnu (merovinšku, irsku, anglosaksonsku, langobardsku, staroslav., karolinšku, otonsku) umjetnost kristijaniziranih »barbarskih« naroda.<br /> Primarno na rim.-lat. Zapadu treba razlikovati dvije razvojne faze. Prva obuhvaća vrijeme od najstarijih, uglavnom sepulkralnih spomenika, kad kršćanska umjetnost nije imala javni a zbog toga ni izrazito monumentalni značaj (v. <em>Katakombe</em>), pa do Milanskoga edikta 313, kad kršćanstvo postaje oficijelno priznatom vjerom na području Rimskog Imperija i kad izlazi iz podzemlja i preuzima rim. bazilike, transformirajući ih u kršćanske crkve. Druga faza pokazuje lice kršćanske umjetnosti od Milanskog edikta pa do VI <em>st.</em> To je vrijeme, kad kršćanstvo kao mlada državna religija i kao crkvena organizacija počinje shvaćati veliku socijalnu ulogu lik. umjetnosti. Ono je na taj način u određenoj mjeri očuvalo kontinuitet kasnoantičke, pod utjecajem novonadošloga »barbarskog« ekskluzivno ornamentalno-dekorativnog faktora, manje-više deformirane umjetničke tradicije.<br /> Kršćanstvo se širilo uglavnom preko centara jevrejstva i imalo je svoje prve obraćenike širom dijaspore. Ch. R. Morey pretpostavlja, da se kršćanska umjetnost razvila u jevr. općinama na Istoku, budući da su otkrića na lokalitetu Dura-Europos (v.) pokazala, da jevrejstvo izvan Palestine nije branilo lik. prikazivanje vjerskih tema; štaviše, čini se, da je u samoj Palestini ovaj veto bio u IV <em>st.</em> ukinut (E. L. Sukenik »Ancient Synagogues in Palestine and Greece«, 1934). Međutim, bili ti prvi pokušaji kršćanskih umjetnika kakvi mu drago, oni su na Prednjem Istoku izgubljeni, izuzev freske iz III <em>st.</em> u kršćanskoj kapeli na nalazištu Dura-Europos. Nasuprot tome, najraniji primjeri kršćanske umjetnosti u Egiptu nisu stariji od IV <em>st.</em> Kršćansku umjetnost u Palestini, i u formalnom i u ikonografskom pogledu, dobro ilustriraju olovne i srebrne ampule za ulje i drugi sitni spomen-predmeti, koji su se prodavali hodočasnicima u VI <em>st. </em>Iz Sirije, koja zauzima značajno mjesto u povijesti najranije kršćanske arhitekture (IV—VI <em>st.</em>), napose iz Antiohije, odnosno njenoga zaleđa, sačuvalo se također nekoliko ikonografski interesantnih srebrnih predmeta kršćanske primijenjene umjetnosti VI <em>st.</em> Ali prvi počeci slikarstva kršćanske inspiracije, izuzev freske u Dura-Europos, mogu se pratiti na području Rima u golemoj mreži podzemnih groblja, katakomba.<br /> S. u. prvih stoljeća samo je razvijenija forma ili možda samo jedna vrst kasne helenističko-rim. umjetnosti, u kojoj je naslijeđeni umjetnički osjećaj staroga svijeta bio još uvijek dosta jak da razradi nove umjetničke zamisli i da im štaviše dade i neke nove oblike. Odlučna promjena stila dogodila se kod prijelaza od klasičnog (antičkog) na postklasični (kasnoantički) period, a ne kod prijelaza od poganske na kršćansku epohu; djela kasnijega carskog doba, a prije svega konstantinske epohe, anticipiraju već najhitnije stilske oznake starokršćanske umjetnosti (težnja za spiritualizacijom i apstrakcijom, plošnost, frontalnost, reprezentativnost, indiferentnost prema organskom životu). Ukratko, sva djela kasnije rim. imperijalne umjetnosti pokazuju neant. težnju koja je usmjerena na idealno i transcendentalno, a ne na osjetilno. Isto nastojanje očituje se u rim. slikarstvu u katakombama, na mozaicima u rim. kršćanskim bazilikama i u ranokršćanskim, minijaturama ilustriranim, rukopisima. Put koji vodi kršćansku umjetnost od realizma klasične antike, razdvaja se na dva različita pravca (A. Hauser). Jedan pravac ide prema simbolici, kojoj nije toliko do kopiranja koliko do duhovne sadržine i koja svaku pojedinost pretvara u šifru nauke о spasenju. Tek idejno značenje, koje umjetničko djelo dobiva ovom simbolikom, tumači većinu onih osebujnosti starokršćanske umjetnosti, koje bi bile same po sebi nerazumljive (tzv. obrnuta perspektiva po kojoj je lik ili predmet koji je dalje od gledaoca veći nego su sporedni likovi u prednjem planu, ostentativna frontalnost reprezentativnih figura, sumarno dana akcidentalija, izokefalija, nestanak iluzije prostora, razna skraćivanja itd.). Drugi pravac koji obuhvaća pretežno drugu fazu starokršćanske umjetnosti, ide prema epsko-ilustrativnom stilu, koji na hist.-ciklički način predočuje prizore, radnje i anegdote. Starokršćanski reljefi, slike i mozaici (ukoliko nisu devocionalni predmeti) žele sada da budu biblijska povijest u slikama ili slikana hagiografija.<br /> Rana s. u., koja je u svojim počecima imala više pučki a često i »primitivni« u Gornjem Egiptu posve infantilni) značaj i koja je u prvom redu odgovarala ukusu širih slojeva, razlikovala se od umjetnosti rim. aristokracije ne toliko svojim pravcem koliko svojom kvalitetom; to u znatnoj mjeri potvrđuju slike u katakombama koje su većim dijelom radovi vještih obrtnika, a ne izrazitih umjetnika. To su neke vrsti kratice naracija sa simboličkim akcentom, koje se vežu na antinaturalističke tendencije kasne antike. Kod tih starokršćanskih simboličkih prizora nestaje u smislu filozofije Plotina i platonističkih ideja Klementa Aleksandrijskoga sve više onaj osjetilni element koji se može nazvati αἰσϑητόν <em>viđeno, opaženo,</em> u korist duhovnoga, metafizičkoga elementa, νοητόν <em>spoznato. </em>U vezi s time neki su istraživači već u starokršćanskoj umjetnosti htjeli vidjeti medievalnu metafizičku sliku svijeta.<br /> <strong>Prvi sintetski prikazi i teorije </strong><strong>о </strong><strong>genezi i formaciji starokršćanske umjetnosti. </strong>Prvi pokušaj prikaza cjelokupne povijesti starokršćanske umjetnosti dao je R. Garucci u djelu »Storia dell’arte cristiana nei primi otto secoli della chiesa« (1873—1881); u njemu prevladava ikonografski nad stilsko-kritičkim momentom. F. X. Kraus u prvom svesku svoje »Geschichte der christlichen Kunst« (1896) prikazuje starokršćansku umjetnost kao estetski izraz starokršćanskoga duha. On je promatra u tijesnoj vezi s historijom kulture i naročitu pažnju posvećuje idejama, koje umjetnost utjelovljuje. Forma pri tome postaje ovisna о sadržaju, ali nije stvorena od sadržaja, već ju on samo transformira i sebi prilagođuje. Ovo organsko shvaćanje starokršćanske umjetnosti mnogo je pospješilo naučno istraživanje. Od toga vremena javljala su se uvijek nova pitanja i rađali novi problemi. Ponajprije se javilo pitanje, koliku je važnost pri nastanku starokršćanske umjetnosti imao Rim u usporedbi sa središtima Bliskog Istoka (Aleksandrija, Antiohija, Efez, Konstantinopol i njihovo zaleđe). Tu je trebalo iskoristiti otkrića brojnih spomenika na kršćanskom Bliskom Istoku (napose u Siriji, Mezopotamiji i Maloj Aziji). Tako se građa znatno povećala, a i problem se nešto promijenio, jer ono što se na Prednjem Istoku otkrilo nije predstavljalo samo nov, nego djelomično i nešto drugačiji materijal. Ti su spomenici Bliskog Istoka imali oznake, koje se obično nazivaju dekadentnima i dolaze u vrijeme raspadanja klasične ant. umjetnosti (više plošno shvaćanje umjesto plastičnoga, strogo simetrična i ritmička kompozicija umjesto slobodnoga gibanja u prostoru, čisto ornamentalni dekor umjesto naturalističkoga ant. dekora). A. Riegl pokušao je u djelu »Spätrömische Kunstindustrie« (1901) dokazati da sve pojave opadanja, koje se javljaju u starokršćanskoj umjetnosti, treba shvatiti više kao umjetničko htijenje a ne kao umjetničku nemoć. M. Dvořák, koji je kao Rieglov učenik usvojio njegovo hist. pristupanje umjetnosti, zastupao je mišljenje, da je s. u. nastala spontano kao nešto posebno i značajno i da je samostalno razvila svoje oblike već u slikarstvu katakomba (»Die Katakombenmalereien, die Anfänge der christlichen Kunst«, 1924). Za njega je to umjetnost koja počiva na novim metafizičkim potrebama i idejama i koja traži da sve tjelesno i osjetilno uzmakne pred psihocentričnim shvaćanjem svijeta.<br /> S obzirom na genezu i formaciju starokršćanske umjetnosti postoji u znanosti nekoliko teorija. Najstarija od njih, zapadnorimska (»romanistička«), došla je do izražaja u djelima F. Wickhoffa (»Wiener Genesis«) i A. Riegla(»Spätrömische Kunstindustrie«). Oni su zastupali mišljenje, da je Rim imao nadmoćan utjecaj pri formiranju rane kršćanske umjetnosti i da se tokom prvih dvaju stoljeća Rimskog Carstva na Zapadu formirala specifična rim. umjetnost, koja se jednolično širila po čitavom imperiju. Ova rim. imperijalna umjetnost zamijenila je staru helenističku kulturu i stvorila osnovu na kojoj se u IV i V <em>st.</em> razvila kršćanska umjetnost. Općenito uzevši, ova zapadnorim. teza, koju s obzirom na slikarstvo u katakombama Rima i na monumentalno slikarstvo prihvaća J. Wilpert a obzirom na arhitekturu G. T. Rivoira, ostala je do danas najpopularnija u Italiji (S. Bettini). Njoj se odlučno suprotstavio na početku XX <em>st.</em> J. Strzygowski, glavni predstavnik orijentalno-helenističke (»orijentalističke«) teorije. On u programatskom spisu »Orient oder Rom« (1901) i u djelima koja su poslije toga slijedila daje Istoku i helenizmu u pogledu podrijetla kršćanske umjetnosti ono značenje, koje su »romanisti« davali Rimu odnosno rim. imperijalnoj umjetnosti. Na osnovu niza dobro izabranih primjera nastoji dokazati, da je u toku prvih triju stoljeća naše ere na Prednjem Istoku (u Egiptu, Siriji i Maloj Aziji) postojala originalna kršćanska umjetnost posve neovisna od bilo kakva rim. utjecaja. On je u ono vrijeme uspio uvjeriti niz stručnjaka (O. M. Dalton, Ch. Diehl, G. Millet, L. v. Sybel, C. M. Kaufmann, О. Wulff i dr.), da rim. teorija о genezi kršćanske umjetnosti ne može posve zadovoljiti. No budući da je često dokazivao upravo na temelju teorija, a ne na temelju činjenica, njegovo se rezoniranje nije uvijek podudaralo s kasnijim istraživanjima. Istovremeno s J. Strzygowskim upozorio je na izrazito helenističke izvore kršćanske umjetnosti D. V. Ajnalov u svojoj studiji »Эллинистические основы византийского искусства« (1901). Na osnovu brojnih spomenika pokazao je što kršćanska umjetnost duguje helenističkoj kulturi Egipta i Sirije, a osobito pitoresknom stilu aleksandrijske umjetnosti. Važnost helenističkoga svijeta i njegove kulture u vezi nastanka i formiranja kršćanske umjetnosti često se, međutim, pretjerivala. Pretjeranom naglašavanju orijentalnih utjecaja u ranoj kršćanskoj umjetnosti suprotstavili su se L. Bréhier (»Orient ou Byzance«, 1907) i G. Millet (»Byzance et non l’Orient«, 1908).<br /> U vezi s problemom »Orijent ili Rim« bilo je u prvim decenijima XX<em> st. </em>postavljeno i pitanje: u kojem je dijelu helenističkoga svijeta došlo najprije do povezivanja kršćanstva i umjetnosti? Pojava i ponovno nestajanje mnogih motiva u carskom Rimu upravo u II <em>st.</em> i shematiziranje onih motiva koji su ostali, pokazuje nesumljivo utjecaj drugih umjetničkih centara (W. Neuss). U vezi s tim napose je bila isticana uloga Aleksandrije, a kao tipično aleksandrijsku baštinu navodilo se: idilički element na prvim slikama u rim. katakombama, osobitu sklonost za pejzaž i cvijeće, simbolički i poučni karakter tih slika i napose prikazivanje Krista kao učitelja. Istodobno se pojavila i teorija, da je jevrejstvo u dijaspori stvorilo umjetnost koju je kršćanstvo samo preuzelo. J. Strzygowski je, naime (usprkos činjenici da jevr. katakombe u Rimu, koje su dekorirane freskama sličnim onodobnim poganskim i kršćanskim, ne pokazuju nikakvih starozavjetnih figuralnih prizora), iznio 1905 u djelu »Alexandrinische Weltchronik« mišljenje, da su Jevreji u helenističkoj dijaspori mimoišli Mojsijev zakon koji je zabranjivao slike i da su time kršćanima pokazali put u umjetnosti i dali im već stanovit broj tipova. Do toga uvjerenja došao je proučavajući zagonetne minijature jedne Biblije iz VII <em>st.</em> u Bibliothèque Nationale u Parizu (poznate pod imenom »Ashburham-pentateuh«) kod kojih se određeni detalji mogu protumačiti samo na osnovu jednoga tada postojećega slikanog jevr. predloška. Naslućivanje Strzygowskoga, da su Jevreji u dijaspori i pored strogih vjerskih propisa upotrebljavali figuralne prikaze, potvrdilo je otkriće zidnih slika iz III <em>st.</em> u sinagogi u gradu Dura-Europos. C. Hopkins (»La Synagogue de Doura-Europos«, 1933), iznoseći osnovne karakteristike zidnoga slikarstva sinagoge, smatra da su kršćani ovakav način prikazivanja primili od Jevreja i da je na Istoku, a ne u Rimu, nastao specifični kršćanski stil u slikarstvu. U najnovije vrijeme (1960—62) bavio se istraživanjem jevr. izvora u starokršćanskoj umjetnosti A. Grabar.<br /> Međutim, u vrijeme kad je Strzygowski počeo objavljivati svoje teze о premoći Istoka i helenizma pri formaciji starokršćanske umjetnosti, došlo je u nauci o umjetnosti do promjene: interes se s kulturnohist. sadržajne strane prebacio na isključivo formalna pitanja. Ta je promjena bila odraz teorije »l’art pour l’art«, koja poriče društvene osnove i funkcije umjetnosti. Tako su se sada formalne promjene u starokršćanskoj umjetnosti počele promatrati odijeljeno i bez veze sa sadržajem. Kad je zatim došlo do reakcije na ovaj pretjerani kult forme i kad su se kod prijelaza od impresionizma k ekspresionizmu tražile nove teoretske formulacije, onda je hipertrofija čisto racionalnoga dovela do nove jednostranosti. »Apstraktna linija« sablasno je zasjenila sadržajnost životne punine. U tom se duhu počela prosuđivati i starokršćanska umjetnost, a na dnevni je red došla tema: kontrast između apstraktne linije arijevske umjetnosti i slikovite umjetnosti Semita i od njih »iskvarenih« Helena. Čitava s. u. postala je po toj teoriji samo epizoda u prvom uzaludnom naletu arijevske kulture, koja je tek u gotici našla svoj kongenijalni izraz (W. Worringer). Takve predrasude oteščale su iskorištavanje mnogih novih otkrića i sporazumijevanje s arheolozima starijega pravca, bilo s »romanistima«, bilo s klasičarima, koji su ovu novu teoriju odrešito odbijali. Ovi posljednji smatrali su cijelu starokršćansku umjetnost kršćanskom antikom. Za L. v. Sybela (»Christliche Antike«, 1906) kršćanska umjetnost je nastavak kasne klasične umjetnosti, od koje se razlikuje samo po drugačijim temama. Ispravna spoznaja о velikoj važnosti Bliskog Istoka za razvoj starokršćanske umjetnosti došla je do punoga izražaja 1914 u djelu O. Wulffa (»Die altchristliche Kunst«), koje je 1936 dobilo i svoj bibliografsko-kritički dodatak.<br /> U Americi je bio istaknuti protagonist teorija Strzygowskoga i Ajnalova Charles R. Моrеу. On je već od početka prihvaćao primat helenističke Aleksandrije kao glav. kreativnog centra rane kršćanske umjetnosti. Međutim, po njegovoj teoriji, već od helenističke periode pa sve do kasne antike treba u umjetnosti razlikovati dva različita pravca. Jedan je tzv. neoatički; on vuče svoj korijen iz Atene i starijih središta helenske tradicije, a namjerno je konzervativan i eklektičan, tendirajući prema mirnim statičkim figurama i jednostavnim uravnoteženim dvodimenzionalnim kompozicijama. Drugi tzv. aleksandrijski, čija je pojava vezana uz nove helenističke gradove Antiohiju i Aleksandriju, pitoreskniji je i trodimenzionalan, s naturalističkim pejzažnim milieuom, živim i nekonvencionalnim tipovima figurâ, slobodnim i otvorenim kompozicijama, s efektom prostora i atmosfere. Ovaj je pravac služio kao izvor rim. iluzionističkih principa i tehnikâ. Oba pravca formirala su se u vrijeme helenizma i, po Moreyevu mišljenju, širila klasičnim svijetom i zemljama Mediterana, trajno modificirana obnovljenom umjetnosti Istoka odnosno tzv. orijentalnom komponentom. Orijentalne umjetnosti nametnule su grčko-rim. umjetnosti mnoge svoje vlastite kvalitete, npr. primitivni, frontalni i pravokutni tip kompozicije, koji je postepeno nadomjestio rafinirani piramidalni tip grč. tradicije, dok je plastičnost modelacije i iluzionistička dubina ustupila mjesto dekorativnoj kolorističkoj težnji.<br /> U smislu revizionističkih pogleda na problem udjela Zapada odnosno Istoka u formiranju ne samo starokršćanske već i rarobizant. i ranosrednjovj. umjetnosti, iskrsla je u znanosti (S. Bettini, G. Rodenwaldt, D. Levi, K. M. Swoboda, C. Cecchelli, C. M. Dawson, F. W. Deichmann i dr.) ponovno tendencija vraćanja zapadnoj (»romanističkoj«) teoriji. Tako su npr. J. B. Ward-Perkins (»The Italian Element in Late Roman and Early medieval Architecture«, 1947) i W. R. Sas-Zaloziecky (»Die Sophienkirche in Konstantinopel und ihre Stellung in der Geschichte der abendländischen Architektur«, 1936) naglasili važnost i značenje Rima na štetu Istoka. Za njima se poveo u najnovije vrijeme Emerson H. Swift (»Roman Sources of Christian Art«, 1951) koji smatra da je sve ono, što se čini novo u starokršćanskoj i ranoj bizant. umjetnosti, koncipirano najprije u Rimu a da je doprinos helenističkoga svijeta i područja Prednjega Istoka zapravo nevažan. Za njega je rana kršćanska (= ranobizantska) umjetnost Istoka, napose Konstantinopola, posve rim. umjetnost u kojoj se tek poslije ikonoklazma osjeća orijentalni upliv. Renesansa klasičnih ideja, koja se pojavila u X <em>st.</em> i koju je obradio K. Weitzmann u svojim radovima о ilustriranim rukopisima (»Illustrations in Roll and Codex«, 1947; »The Joshua Roll«, 1948; »Classical Mythology in Byzantine Art«, 1950), bila je po Swiftovu mišljenju od veće važnosti za razvoj umjetnosti nego išta što je moglo doći s Istoka kao rezultat ikonoklazma. Po Swiftu, ovu renesansu X <em>st.</em> treba pripisati Rimu a ne helenizmu. David T. Rice, iako pristaša orijentalno-helenističke i grč.-helenističke teorije, sklon je umjerenijoj interpretaciji uloge Zapada i Istoka u formiranju rane kršćanske umjetnosti. U jednom svom osvrtu (»Rome or the East«, 1952—53) podvrgao je Swiftove zaključke detaljnom ispitivanju i nastojao svesti udio Zapada u odnosu na Istok na pravu mjeru. Nasuprot tome, W. R. Sas-Zalozieckom, poborniku »romanističke« teze, poslužilo je Swiftovo djelo kao polazna tačka da u duhu novih revizionističkih nastojanja objavi svoju raspravu »Westrom oder Ostrom?« (1952). Za njega helenizam nije maloazij.-orijentalni, već grč.-okcidentalni fenomen; on je direktni nastavak helenske umjetnosti na maloazij. području, u Siriji, Palestini i Egiptu. Stoga Sas-Zaloziecki smatra, da revizionistička shvaćanja о hist. ulozi Zapada u formiranju zapadnorim. i istočnorim. umjetnosti u prvim stoljećima naše ere više odgovaraju univerzalnoj historiji, nego romantičko traganje za izvorom zap. umjetnosti u dalekim orijentalnim kulturama.<br /> S obzirom na problem »Orijent ili Rim« zanimljivo je mišljenje P. Lavedana (»Histoire de l’art«, II, 1950<sup>2</sup>). Za njega tipovi kršćanske arhitekture (bazilika s otvorenim drvenim krovištem i rotunda ili oktogon s kupolom) imaju internacionalni značaj. U kršćanskoj umjetnosti, naime, kao i u rim. poganskoj umjetnosti mogu se razlikovati lokalne škole (u Siriji pojava bazilike sa tri apside, a u Maloj Aziji i Mezopotamiji bačvasto nadsvođene bazilike) i međusobna ukrštavanja (tip bazilike s transeptom prelazi iz Rima u Malu Aziju [Sagalessos], a sirijska bazilika sa tri apside pojavljuje se u Ravenni). I kao što su rim. pravila fiksirala opći tip vojničkoga tabora, a rim. urbanisti plan grada, tako su i tipovi i planovi arhitekture imali vrijediti i za istok i za zapad Rimskoga Carstva. Internacionalizam u arhitekturi rane kršćanske umjetnosti prirodna je posljedica jedinstva Italije i rim. provincija u području Mediterana.<br /> <strong>ARHITEKTURA. </strong>Male kršćanske općine prvih dvaju stoljeća naše ere održavale su svoje sastanke u privatnim prostorijama koje su bile na raspolaganju (Djela Apostolska, XX 7—12). Od III <em>st.</em> dalje kupovali su kršćani zgrade i preoblikovali ih u stalne »općinske kuće« <em>(domus ecclesiae, tituli</em>, <em>dominica), </em>koje su imale jednu dvoranu u kojoj su se vjernici sastajali za službu božju, baptisterij, konsignatorij, garderobu, prostorije za sastanke zbora i klera (npr. »crkva« u Dura-Europos oko 231; građevina ispod SS. Giovanni e Paolo, Rim). Katakombe nisu nikad bile upotrebljavane za redovitu liturgiju. Samo od zgode do zgode održavale su se spomen-mise u kapelama u obliku trikonhosa <em>(cellae trichorae)</em>, kruga ili križa iznad ili unutar katakomba (npr. Rim, S. Sotere, Capella graeca, katakombe sv. Kaliksta). Samostalne crkve vjerojatno su se prvi put pojavile u periodu mira između 260 i 300. To su bile pravokutne zgrade, s unutarnjim potpornjima ili bez njih, transverzalno razdijeljene na prostore za kler i za vjernike, flankirane baptisterijima, konsignatorijima i prostorijama u kojima su katekumeni sudjelovali kod dijela mise (Rim, S. Grisogono I; Aquileia I prije 320). Bile su građene po uzoru na rim. javne zgrade kao što su to <em>curiae, </em>a možda i po uzoru na skladišta.<br /> Longitudinalne građevine (bazilike). Poslije Milanskoga edikta 313 razvila se postepeno starokršćanska bazilika kao dominantni tip crkve. Njen plan predočuje varijantu rim. profane bazilike, koja se sastojala od broda flankiranog krilima i od povišenoga tribunala, gdje se sudilo. Crkve koje je osnovao car Konstantin u prvoj pol. IV <em>st.</em> (Rim, stara bazilika sv. Petra; S. Giovanni u Lateranu; crkva sv. Groba u Jeruzalemu; crkva Rođenja Kristova u Betlehemu) imaju dugi brod, četiri longitudinalna krila, otvorenu krovnu konstrukciju i tzv. <em>testudo</em> tj. gornji zid srednjeg broda s nizom širokih prozora. Kolonade između glav. i pokrajnih brodova povezuju arhitrav ili arhivolti. U Jeruzalemu su pokrajna krila (brodovi) nadvišena galerijama kao u nekim profanim bazilikama (npr. <em>basilica Ulpia</em>). Pred bazilikama obično se nalazilo prostrano dvorište s kolonadom tj. atrij (od grč. α’ἴϑριον <em>slobodan prostor</em>), a iza same dvorane (bazilike), dolazi tzv. <em>memoria</em>, mjesto gdje se nalazio oltar (u Rimu grob sv. Petra, u Betlehemu spilja rođenja Isusova). Ova memoria je u Palestini oktogonalna ili kružna, a u Rimu dugi transept tj. poprečna struktura između broda i polukružne apside slične tribunalu. Najbolje je sačuvani primjer starokršćanske bazilike konstantinskoga tipa crkva sv. Pavla u Rimu <em>(basilica Ostiensis),</em> izgrađena između 385 i 450, stradala u požaru 1823, obnovljena 1854 i 1930.<br /> U IV i V <em>st.</em> bazilike, određene za redovitu službu božju, nadomjestile su u gradovima ove konstantinske tipove. Sastoje se od glav. broda sa dva uža krila, koji se na svom ist. dijelu obično završava jednostavnim polukružnim nadsvođenim prostorom, apsidom, s niskom polukružnom kamenom klupom za svećenstvo <em>(sintronos),</em> prislonjenom uz polukružni zid, i biskupskom katedrom (<em>thronus episcopalis)</em> u osi polukruga. Oltar, nadvišen ciborijem, nalazi se na čelu apside, iza oltarne ograde <em>(beme),</em> koja ulazi u crkveni brod a ukrašena je dragocjenim mramornim pločama i stupićima <em>(cancelli)</em> i flankirana dvama ambonima. Prema glav. brodu otvara se taj crkveni aneks (prezbiterij, sanktuarij) u punoj širini i visini na luk <em>(arcus maior)</em> koji je u kasnije vrijeme dobio naziv <em>arcus triumphalis</em> (premda se ovim imenom ispravno naziva samo onaj luk koji odvaja srednji brod od transepta). Transept kod ovog tipa bazilika vrlo je rijedak, a predstavljao je u stvari bočno proširivanje bazilikalnoga prostora.<br /> Starokršćanska bazilika bila je rasprostranjena po svim pokrajinama Rimskog Carstva. Mogu se razlikovati: rimska, ravennska, sirijska, maloazijska, palestinska i konstantinopolska bazilika. Razlike stoje u vezi s umjetničkim strujanjima koja su na tim područjima djelovala. Tako je npr. helenistički utjecaj osobito jak u Siriji i dolazi do izražaja ne samo u tome što ovdje sakralna zgrada nema transepta (premda i ovdje ima izuzetaka), nego i u oblikovanju prostora i stijene. Djelovanje u dubinu većinom je zanemareno a raščlanjivanje zidova je sasvim različito od onoga kod rimskih (latinskih) bazilika. Stijena zadržava svoje materijalno djelovanje, a naglašava se odnos tereta i potpornja (Sergijeva bazilika u Rusafi, gdje grede krovne konstrukcije počivaju na kolonetama s konzolama). Kontrast prema takvu raščlanjivanju gornjega dijela zida tvori zid uzdužnih brodova zapadnorim. bazilikâ, koji je dekoriran mozaicima. Srednje rješenje između zapadnorimskoga (latinskog) i istočnorimskoga (helenističkog) tipa starokršćanske bazilike pružaju ostaci bazilike sv. Ivana Studiosa u Konstantinopolu. Gibanje u dubinu, karakteristično za zapadnorim. bazilike, ustupilo je ovdje mjesto tendenciji koja ide za izjednačenjem dužine i širine zgrade; prizemlje glav. broda završava se vodoravnim gredama poput ant. arhitrava; okviri prozora nisu kao kod latinske bazilike od opeke već od mramora (sirijske bazilike).<br /> Međutim, od odlučne je važnosti činjenica, da se na svim područjima Rimskog Carstva gdje se starokršćanska bazilika pojavljuje, usprkos svim razlikama, ipak može utvrditi jedan jedinstveni tip. Ta činjenica dokazuje, da je u konstantinsko vrijeme morao postojati tip »prabazilike« koja je služila kao uzor za sve te bazilike koje — po mišljenju nekih autora (F. Witting »Die Anfänge der christlichen Architektur«, F. W. Deichmann »Frühchristliche Kirchen in Rom«, G. Rodenwaldt »Zur Begrenzung und Gliederung der Spätantike«) — nisu nastale spontano u svim pokrajinama Rimskog Carstva, nego su morale proizaći iz jednoga zajedničkog središta. Konstantinske građevine u Rimu (Lateranska bazilika, bazilika sv. Petra, bazilika sv. Pavla, bazilike sv. Lovre [S. Lorenzo fuori le mura] i sv. Agnese, građevni kompleks mučenikâ sv. Petra i Marcelina) dokazuju svojom monumentalnošću, da se ovdje radi о građevinama koje su bile uzor za čitavu crkvu. U ovim se, naime, najstarijim do danas sačuvanim ili po suvremenim vijestima potvrđenim primjerima iz vremena Konstantina Velikoga javlja tip starokršćanske bazilike već posve razvijen.<br /> Danas postoje različite hipoteze s obzirom na razvoj i podrijetlo starokršćanske bazilike. Dok se ranije, počevši od L. B. Albertija (»De re aedificatoria«, 1465) pa sve do oko sredine XIX <em>st.,</em> smatralo da je kršćanska bazilika izravna kopija klasične rim. bazilike <em>(basilica forensis),</em> iznio je A. C. A. Zestermann (»Die antiken und christlichen Basiliken«, 1846) mišljenje, da su klasična i kršćanska bazilika dvije posve samostalne tvorevine. W. Weingärtner (»Ursprung und Entstehung des christlichen Kultgebäudes«, 1858) traži izvore kršćanskoj bazilici u rim. »domus«, a naročito u bazilici sličnoj tzv. »egipatskoj dvorani« rim. privatnih palača. Na vezu između kršćanske bazilike i sinagoge upozorio je najprije J. P. B. Kreuser (»Der christliche Kirchenbau«, 1851; »Ein Wort über den Ursprung der Basilika«, 1859), a poslije novijih otkrića u Palestini H. Kohl i C. Watzinger (»Antike Synagogen in Galilaea«, 1916) i L. H. Vincent i E. M. Abel (»Emmaus, sa basilique et son histoire«, 1932) i onih u Siriji C. Hopkins (»The Christian Church«, 1934), H. Pearson i C. Kraeling (»The Synagogue at Dura-Europos«, 1936) i M. I. Rostovtzeff (»Dura-Europos and its Art«, 1938). O. Richter (»Der Ursprung der abendländischen Kirchengebäude nach neuen Entdeckungen kritisch erläutert«, 1878) izvodi baziliku iz arhitekture kršćanskih katakomba, a F. X. Kraus (»Geschichte der christlichen Kunst«, 1896) smatra da je bazilika samo proširivanje nadzemne cemeterijalne cele. G. Dehio (»Die Genesis der christlichen Basilika«, 1885), M. V. Schultze (»Archäologie der altchristlichen Kunst«, 1895) i R. Lemaire (»L’origine de la basilique latine«, 1911) izvode tip bazilike iz grč. ili rim. privatne kuće, budući da stari tekstovi često aludiraju na sastanke kršćana u privatnim kućama. U novije vrijeme pomišljali su neki autori (J. Lassus »Sanctuaires chrétiens de Syrie«, 1947) na sirijsku kuću kao uzor za kršćansku baziliku. A. Riegl (»Zur Entstehung der altchristlichen Basilika«, 1903) drži najprihvatljivijom hipotezu, koja baziliku kao kršćansku kultnu građevinu povezuje s profanom tržnom bazilikom. O. Wulff (»Altchristliche und byzantinische Kunst«, 1914) drži da su prve prostorije za sastanke kršćanske općine vjernika bile neka vrsta jednobrodne dvoranske crkve s nepotpuno odvojenim prezbiterijem. Povodeći se za ant. uzorima, takve su dvorane imale već vrlo rano na jednoj svojoj uskoj strani polukružni završetak (sigma), dok su sjedište za biskupa i klupe za svećenike imali svoje uzore u sličnom namještaju u ant. retorskim školskim dvoranama. Postoji, međutim, i hipoteza koja kao uzor za kršćansku baziliku uzima bazilike za mističke kultove. Neki su primjeri ovakvih svetišta bili već odavna poznati, a neki su nedavno otkriveni, kao npr. svetište rim. bogova u Rimu na Janikulu iz III <em>st.,</em> »pitagorejska« bazilika kod Porta Maggiore u Rimu (J. Carcopino »La Basilique Pythagoricienne de la Porte Majeure«, 1926) i Serapisov hram u Miletu. H. C. Butler (»Nabataean Temple plans and the plans of Syrian Churches«, 1923) otkrio je u Siriji nekoliko pravokutnih hramova koji se završavaju trima apsidama (Zeusov hram u Kanavatu, <em>tychaeon</em> u Sanamenu, hram u Slemu i južni hram u Djerašu). Po Lavedanu, ova bi hipoteza bila prihvatljiva, kad kršćani ne bi formirali svoj tip crkve upravo u onom momentu, kad je kršćanstvo prestalo biti tajni kult.<br /> E. Dyggve (»Probleme des altchristlichen Kultbaus«, 1940, i »La Basilica discoperta: Un nouveau type d’édifice cultuel paléochrétien«, 1940—41) iznio je novo mišljenje, da je bazilika nastala fuzijom nadgrobne zgrade, u kojoj se vršio kult nad grobom mučenika, i dvorane, u kojoj su se skupljali vjernici. Ova fuzija dogodila se u času, kad je pogrebna liturgija prodrla u crkvu. Iskapanja na starokršćanskom groblju u Marusincu kod Solina otkrila su, naime, hipetralnu (bez krova nad središtem) funeralnu baziliku, u stvari prvi primjer takva tipa građevine, koji je inače bio poznat iz tekstova kao <em>basilica discoperta</em> ili <em>ecclesia sine tecto.</em> Primjećujući da su se prvi kršćani skupljali u običnoj prostoriji bez apside, Dyggve tvrdi da je penetracija funeralne liturgije u ladanjsku crkvu uvjetovala i popratne pojave: grob je postao oltar, a sjedišta za funeralno blagovanje smještena oko groba postala su prezbiterij. A. Grabar je u svome djelu »Martyrium« (1946) naglasio ulogu kulta relikvija u formiranju kršćanskih građevnih tipova i kršćanske ikonografije. Drugi primjer hipetralne bazilike našao je E. Dyggve (»Ravennatum Palatium Sacrum«, 1941) u Teodorikovoj palači u Ravenni, čiji je izvorni izgled dešifrirao na mozaiku glav. broda u bazilici Sant’ Apollinare Nuovo. Ovo otkriće navelo ga je da traži podrijetlo kršćanske bazilike u dvoranama za primanje i u prijestolnim dvoranama imperijalnih rezidencija. Hipotetična Dyggveova hipetralna bazilika sa tri krila ima sličnosti s peristilom Dioklecijanove palače u Splitu, a istodobno i neke veze s palačom egzarha u Ravenni. Ravennski se kompleks sastojao od hipetralne bazilike s monumentalnim predvorjem, koje je vodilo u prijestolnu dvoranu. Prema E. Dyggveu, analogija s kršćanskom arhitekturom je očita (atrij — monumentalno predvorje — crkva). Ako se ta Dyggveova analogija prihvati, kako to s pravom uočuje J. G. Davies, onda bazilika mora da je nastala od prijestolne dvorane, jer je nemoguće da otvoreno dvorište odgovara atriju bazilike i istodobno predstavlja prototip bazilike kao takve. J. Sauvaget (»La mosquée omeyyade de Médine«, 1947) istražujući arhitektonsko podrijetlo mošeje, došao je do zaključka da i ona kao i bazilika potječu iz dvorane za primanje u carskim palačama. L. Kitschelt (»Die frühchristliche Basilika als Darstellung des himmlischen Jerusalem«, 1938) shvaća kršćansku baziliku kao projekciju »nebeskoga« grada Jeruzalema: njezin glav. brod (prema opisu u knjizi Apokalipse 21,21) reproducira ant. gradsku ulicu flankiranu porticima. (O transformaciji raskošnih ulicâ kasne antike u dvorišta u carskom Rimu vidi P. H. Blanckenhagen »Flavische Architektur und ihre Dekoration«, 1940, а о funkciji tih velikih dvorišta kao mjesta za carsku liturgiju vidi A. Grabar »Martyrium«). S mišljenjem da je starokršćanska bazilika proizašla iz rim. carske umjetnosti slaže se i W. R. Sas-Zaloziecky (»Westrom oder Ostrom?«). On smatra prihvatljivom hipotezu da je prijestolna dvorana rim. carskih palača imala bazilikalni oblik, kako je to dokazao K. Miatev (»Der grosse Palast in Pliska und die Magnaura in Konstantinopel«, 1936). U vezi s tim zanimljivo je izlaganje P. Lemerlea (»A propos des origines de l’édifice cultuel chrétien«, 1948), da je antička »carska liturgija« (ceremonijal) služila kao uzor za kršćansku liturgiju. Unatrag nekoliko godina zapaža se u nauci vraćanje na tradicionalno mišljenje s obzirom na problem podrijetla starokršćanske bazilike. Oslanjajući se na rezultate G. Lerouxa (»Les origines de l’édifice hypostyle en Grèce«, 1913), koji je pokazao da kršćanske bazilike deriviraju od tzv. helenskog ili izduženog tipa građevine (a takvo podrijetlo dopušta i L. Bréhier), Emerson H. Swift (»Roman Sources of Christian Art«, 1951) izvodi starokršćansku baziliku od rim. privatne bazilike, a ta opet upućuje na prastaru okcidentalnu hipostilnu građevinu. Liturgičku formu izvodi Swift iz prvih liturgijskih svečanosti starih kršćana, a svoje izlaganje zaključuje konstatacijom, da je starokršćanska bazilika bila produkt rim. imperijalne arhitekture. Nije sigurno da li je i rim. privatna kuća vršila kakav utjecaj na liturgijsko oblikovanje bazilike, što u novije vrijeme prihvaćaju neki autori (npr. M. Righetti). F. Witting (»Die Anfänge der christlichen Architektur«, 1902) postavio je hipotezu, da starokršćanska bazilika zahvaljuje svoj postanak unutarnjim uvjetima i hijerarhizaciji kršćanskoga kulta, a prije svega euharistijskom činu i njegovim fazama.<br /> Centralne građevine. Pored bazilika dobivaju u doba razvoja starokršćanske arhitekture posebno značenje i centralne građevine (s fokusom u središtu tlocrtnoga kruga odnosno poligona), koje su odgovarale funkcionalnoj logici sakralnih građevina kao što su krstionice (baptisteriji) i grobne crkve (martiriji i memorije). Krstionice su bile vezane direktno za kršćansku dogmu, a njihova izgradnja pokraj velikih biskupskih bazilika bila je uvjetovana masovnim pokrštavanjem. Martiriji su bili podignuti nad grobovima kršćanskih mučenika ili na mjestima gdje je bilo izvršeno njihovo mučenje. Prvi martiriji bili su smješteni <em>sub divo</em> (tj. na otvorenom prostoru) s klupama uokolo groba. Već u III <em>st.</em> oni su dobivali monumentalnije oblike dvokatne građevine — kako se to vidi na jednom aleksandrijskom tkanju (Berlin, Staatliche Mus.) i na jednoj minijaturi u menologiju cara Vasilija II (Rim, Biblioteca Vaticana) — ili egzedre i trikonhosa (S. Callisto u Rimu). Kasnije su ovi primitivni tipovi bili nadomješteni centralnim građevinama većih dimenzija, koje su uvijek bile nadsvođene kamenom ili prekrivene drvenom konstrukcijom. Ovi martiriji potječu po tipu i funkciji od rim. mauzoleja i heroona. Unutrašnja dekoracija centralnih građevina ne razlikuje se od one u kršćanskim bazilikama. Orijentalni utjecaj kod tih centralnih građevina bio je ili neposredan (direktan dodir između latinskih i helenističkih područja i širokoga zaleđa ist. obala Mediterana), ili posredan preko nekih ant. građevina u Rimu (Panteon i hram Minerva Medica). Na Istoku su nastali i veliki martiriji centralnoga tipa vezani uz sveta mjesta i relikvije, npr. Oktogon u Antiohiji, Apostoleion u Konstantinopolu, rotunda uskrsnuća <em>(Anastazis)</em> iznad Kristova groba i rotunda Imbomon iznad mjesta uzašašća Kristova u Jeruzalemu. Samo izuzetno (svetište rođenja Isusova u Betlehemu) dodana je naprijed na centralni poligonalni martirij dugačka bazilika. Najbolje sačuvani primjer konstantinske centralne građevine reprezehtira Sta Costanza u Rimu, mauzolej Konstantinove kćeri Konstantine (umrla 354), prvotno baptisterij. Kružni centralni dio mauzoleja nadsveden je kalotom (koja počiva direktno na kružnom zidu što ga nose dvojne kolumne povezane širokim lukovima) i koncentrično obuhvaćen prstenastim brodom koji je nadsveden polukružnim svodom. S ovom grobnom crkvom, koja se tretira i kao odličan primjer rim. imperijalne arhitekture, srodna je rotunda Sta Maria Maggiore u Noceri, koja je prvotno (IV <em>st</em>.) bila također baptisterij. Oko sredine V <em>st.</em> nastao je oktogonalni Lateranski baptisterij u Rimu (San Giovanni in Fonte) s osam velikih porfirnih kolumna u unutrašnjosti (predvorje s dvije apside dodano je u vrijeme pontifikata pape Hilarija I 461—67). Njegov centralni dio, koji je nošen dvokatnim redovima kolumna povezanih arhitravom, izbačen je poput lanterne iznad krova oktogonalnoga deambulatorija. U drugoj polovini V <em>st.,</em> u vrijeme pontifikata pape Simplicija 468—83, izgrađen je u Rimu, čini se, po uzoru na crkvu sv. Groba, S. Stefano Rotondo. U unutrašnjosti ove rotunde vijenac od 22 kolumne nosi visoki tambur povrh arhitrava, dok uokolo kružnoga centralnoga dijela teče široki ophod s daljnjim nizom kolumna. Iz sredine V <em>st.</em> datira oktogonalni Baptisterij ortodoksnih (S. Giovanni in Fonte), a iz poč. VI <em>st.</em> njegova imitacija, Baptisterij arijanaca, u Ravenni.<br /> <strong>SKULPTURA. </strong>Starokršćanska skulptura pokazuje izrazit sepulkralni karakter. Iz toga rezultira i njezin osnovni transcendentalni značaj. Pored nekoliko do danas sačuvanih primjeraka starokršćanske slobodne skulpture iz druge pol. IV <em>st.</em> (Dobri pastir u Mus. Lateranense u Rimu i u muzeju Antike u Istanbulu i mladi sjedeći Krist-filozof u Museo nazionale Romano u Rimu) postoji velik broj reljefa koji dekoriraju čeone i bočne strane starokršćanskih sarkofaga, a nadovezuju se na helenistički i rim. kasnoant. reljef. — U red najstarijih starokršćanskih sarkofaga idu: sarkofazi iz Via Salaria u Rimu s bukoličnim figurama Dobrog pastira i oranta između likova pokojnika; sarkofag iz La Gayolle u Brignolesu s ribarom, stadom, orantom, pedagogom, Dobrim pastirom i pokojnikom-filozofom; dječji sarkofag iz Ravenne s prizorom naučanja te Dobrim pastirom i njegovim stadom; sarkofag u obliku kade iz Sta Maria Antiqua u Rimu s Jonom, orantom, filozofom, Dobrim pastirom, krštenjem Kristovim i ribarom. F. Gerke datira te sarkofage između 250 i 280. Oni u stvari nastavljaju tradiciju ant. sarkofaga s filozofima, pedagozima i pjesnicima. U ovu grupu ulazi i poznati Jonin sarkofag u Mus. Lateranense u Rimu; njegovi se idilični narativni prizori još jasno oslanjaju na slikoviti helenistički reljef. Najviše starokršćanskih sarkofaga sačuvalo se u Rimu, Ravenni i u Galiji, a manje u Konstantinopolu i u većim gradovima Mediterana. U tipološkom pogledu razlikuju se starokršćanski rimski od maloazijskih i ravennskih sarkofaga.<br /> Rimski sarkofazi tzv. »latinskog stila« počinju se pojavljivati u Rimu u IV <em>st.,</em> kad se članstvo crkve popunilo višim socijalnim slojevima. Ovi sarkofazi — kod kojih treba razlikovati nekoliko tipova — nastavljaju u stvari tradiciju grobne umjetnosti katakomba. Vremenski stariji primjerci pripadaju tipu tzv. strigiliranih sarkofaga, kod kojih centralne i bočne ploče imaju figure Dobroga pastira ili oranta, a međuprostor ispunjuju široki skulptirani pluteji s ornamentalnim motivom S-krivulje (sarkofag Livije Primitive, danas u Parizu, Louvre). Jednu varijantu ovoga tipa, koja se ikonografski oslanja na helenističku tradiciju, pokazuje sarkofag iz Pretekstatovih katakomba (druga pol. IV <em>st., </em>Rim, Mus. Lateranense) s figurama bradatog Dobrog pastira i s alegorijsko-bukoličkom scenom berbe grožđa. Popularniji tip rim. sarkofaga od IV do ranog V <em>st.</em> reprezentira tip sarkofaga s figuralnim frizom rađen po uzoru na poganske, koji rijetko nadilazi stil figura kasnoant. reljefa Konstantinova slavoluka u Rimu s hist. motivima. Umjesto da je prikazan jedan prizor duž čitave čeone strane sarkofaga, nagomilani su, jedan pored drugog bez ikakve cezure, pokraćeni starokršćanski prizori poznati sa ciklusa ranih fresaka u rim. katakombama (Čuda Kristova, Proročanstvo о Petru koji će se odreći Krista, neobična scena »Čudo izvora« iz izgubljene legende о Petrovoj svećeničkoj službi u Rimu, gdje on poput Mojsija udara štapom u pećinu da iz nje izbije vodu kojom će pokrštavati). Od IV <em>st.,</em> paralelno s ovim jednostavnijim tipom sarkofaga s frizom, pojavljuje se i raskošniji tip koji je na čeonoj strani imao dva vodoravna figuralna friza (tzv. dvoregistarski frizni sarkofag) s centralnom školjkom <em>(imago clipeata)</em> u gornjoj zoni, u kojoj su obično bila smještena poprsja bračnih drugova-pokojnika. Jedan od najljepših primjeraka ovoga tipa s portretima Adelfije i njezina muža Valerija (oko 340) nalazi se u Mus. Nazionale u Sirakuzi. Veći prostor na ovim sarkofazima tražio je proširenje sadržaja, pa su se poja vile i neke nove ikonografske teme, npr. povijest Suzane, epizode iz povijesti Šadraha, Mešaha i Abdenaga pored već poznate scene njihove smrti u užarenoj peći, Stvoritelj poučava i daje naloge Adamu i Evi itd. Figure na ovom tipu sarkofaga klasično su dostojanstvene i pokazuju invenciju u pokretima i stavovima; draperija tih sitnih figura, pretežno disproporcioniranih, dobro je komponirana, funkcionalna i plastički dana.<br /> Od druge pol. IV <em>st.</em> i kroz V <em>st.</em> susreće se u Rimu (paralelno s pojavom importiranih grčko-azij. sarkofaga u Ravenni) tip sarkofaga s kolumnama: njihova čeona strana arhitektonski je raščlanjena ritmički nanizanim malim stupovima. Nalik su na maloazij. poganske sarkofage grupe Sidamara, imaju sve četiri strane dekorirane (za razliku od rim. sarkofaga s frizom tzv. »latinskog stila« kod kojih stražnja strana nije dekorirana) i upotrebljavaju maloazij. arhitektonske motive, kod kojih se izmjenjuju trokutasti zabati i arhivolti ili se stupovi međusobno povezuju arhitravom. Glav. akcent kod te grupe sarkofaga postavljen je na centralnu reprezentativnu figuru idealnoga lika mladog Krista u pratnji apostolâ i adoranata. Poput rim. cara, Krist je ovdje prikazan na prijestolju (što ga podržava personifikacija neba — poprsje ant. boga Coelusa s velom u uzdignutim rukama) u mladenačkoj ljepoti s valovitom kosom i uvojci na, u togi prebačenoj preko ramena i s rotulom u ruci. Iza njega stoje (sarkofag u Mus. Lateranense u Rimu) kao njegova pratnja (analogno liku svjetovnog vladara, rim. cara) dva mladića, a lijevo i desno u interkolumnijima prilaze klanjajući mu se apostoli Petar i Pavao koji od njega primaju zakon, prema starokršćanskoj ikonografskoj shemi »traditio legis«. Sličan je ovom sarkofag iz Arlesa, gdje 12 apostola lijevo i desno od Krista na prijestolju sjede ispred kolumna i interkolumnija. Vremenski nešto kasniju varijantu i transformaciju ovog tipa sarkofaga reprezentiraju sarkofazi s nizom gradskih vrata s kruništem (npr. Gorgonijev sarkofag iz Ancone sa scenom »traditio legis« ispred »nebeskoga« grada), zatim sarkofazi s nišama (npr. sarkofag iz Arlesa na kojemu je prikazan Krist koji blagoslivlje kruh i ribe) i sarkofazi s nizom palma ili drugog drveća, čije se krošnje međusobno spajaju, te na taj način imitiraju arhitekturu lukova (sarkofag iz Arlesa s orantom i apostolima u sredini, a sa scenama čudesa Kristovih u pokrajnim međuprostorima, i sarkofag iz Rima — Museo Lateranense — sa središnjom simboličnom scenom Raspeća i Uskrsnuća Kristova i prizorima Žrtve Kaina i Abela, Zatočenja Petrova, Mučeništva Pavlova i Strpljivog Joba). Postoji još jedna varijanta tipa sarkofaga s kolumnama, na kojemu se susreće mješavina cijelog već spomenutog arhitektonskog repertoara — arhitrava, lukova, portala i drveća. Izrazitije azij. tipovi nekih iz ove grupe rim. sarkofaga djela su grč. majstorâ nastanjenih u Italiji, a karakterizira ih jača veza s tradicijom poganskih sarkofaga: na njihovoj se čeonoj strani pojavljuje samo jedan prizor umjesto niza starozavjetnih i novozavjetnih epizoda koje se javljaju na rim. sarkofazima s frizom. Tipovi glava apostola i Krista nalikuju na glave filozofa i pjesnika s vremenski starijih sarkofaga. Glave često puta presijecaju korniš, kao što je to kod maloazij. sarkofaga grupe Sidamara iz III <em>st.</em> Omiljeli sadržaj kod tih rim. sarkofaga azij. tipa je Krist koji daje zakon Petru i Pavlu, a uz njih su (lijevo i desno) ritmički poredani učenici Kristovi. Krist obično stoji na brdu Sionu iz kojega teku četiri rajske rijeke — simboli četiriju evanđelja — a Petar nosi na ramenu križ (sarkofag u Sant’ Ambrogio u Milanu i Gorgonijev iz Ancone). Lat. skulptorske radionice Rima prihvatile su grč.-azij. stil, pa je često teško provesti distinkciju između grč. i lat. tradicije.<br /> Grč. radionice uvele su u rim. lat. umjetnost ciklus muke Kristove, koji se dotad javljao u ilustracijama evanđelja. Ovi se prizori javljaju prvi put na Zapadu na sarkofazima s kolumnama (Ulazak Kristov u Jeruzalem, Pranje nogu i Krist pred Pilatom). Raspeće — kao sramotna smrt — nije se prikazivalo u starokršćanskoj ikonografiji. Jedan tip sarkofaga s kolumnama ipak primjenjuje na čeonoj strani križ kao centralni motiv; nad križem je vijenac s monogramom Kristovim, na horizontalnim krakovima križa sjede golubovi, a dva vojnika spavaju ispod križa (starokršćanska ikonografska kontaminacija dvaju prizora: Raspeća i Uskrsnuća). Pored ovih prizora koji dokazuju prodor ciklusa ilustracija s grč. Istoka prema lat. Zapadu, ovdje se javljaju i prizori koji su nadživjeli stari ciklus iz katakomba i s rim. sarkofaga s frizom: Danijel u jami lavljoj, Prvi grijeh, Žrtva Abrahamova, Petar se odriče Krista (do nogu Petrovih pijetao), Čudo vina, Čudo hljebova i riba itd. Klasičan je primjer fuzije lat. i grč. stila i ikonografije sarkofag neofita Junija Basa u kripti Sv. Petra u Rimu, koji stilski zauzima naročito mjesto u regeneracionom lik. strujanju koje je započelo već u radionicama sarkofaga ranokonstantinskog doba a postiglo svoju kulminaciju oko sredine IV <em>st.</em> Taj sarkofag u stvari je dvoregistarska varijanta tipa rim. sarkofaga s kolumnama s deset izoliranih prizora (uglavnom s po tri figure) smještenih unutar karakterističnog »maloazijskog« arhitektonskog okvira. Novi sadržaji koji se javljaju na čeonoj strani sarkofaga (Job i njegova žena, Ulazak u Jeruzalem i Krist pred Pilatom) povezani su s tradicionalnim lat. temama (Danijel u jami lavljoj, Prvi grijeh, Žrtva Abrahamova). U srednjoj niši gornjega registra mladi Krist sjedi na prijestolju iznad glave bradatog Coelusa, a lijevo i desno u nišama slijede prizori iz Muke Kristove. U donji registar skulptor je smjestio oko centralnog prizora, Ulaska Kristova u Jeruzalem, scene iz Staroga zavjeta koje navještaju spasenje. U klinovima arhivolta i zabata donje zone nalaze se sitne figuralne scene (Tri mladića u užarenoj peći, Mojsije udara štapom о pećinu, Čudo hljebova i riba, Krštenje Kristovo, Mojsije prima ploče zakona, Uskrsnuće Lazara) prikazane u likovima jaganjaca (izuzevši mumificiranoga Lazara u grobu) koji inkarniraju odgovarajuće ličnosti. Osebujnu varijantu tipa sarkofaga s kolumnama, koji više nalikuju tipu rim. sarkofaga s figuralnim frizom, pokazuju sarkofazi iz Rima, Galije (Arles) i Dalmacije (Split, Arheološki muzej) s prizorom Prijelaza Izraelićana preko Crvenoga mora na čeonoj strani.<br /> Maloazijski sarkofazi. U III i IV <em>st.</em> cvala je u nekom dosad neidentificiranom središtu Male Azije skulptorska škola koja je izrađivala specijalni tip poganskih sarkofaga kojima su sve četiri strane dekorirane (grupa Sidamara); u dekoru kao i u tretiranju ljudskih figura i u tehnici obradbe taj je tip kombinirao sve elemente skulpturalnoga stila koje su ranije primjenjivali Grci i Rimljani. Najljepši je primjerak ovog tipa sarkofag s centralno komponiranim figurama pjesnika i muze (druga četvrtina III <em>st.,</em> sada u Muzeju antike u Istanbulu). Ti sarkofazi pokazuju određeno jedinstvo ukusa u kojem su sjedinjeni ist. i zap. elementi i motivi. Kontrapostno koncipirane stojeće ili sjedeće muške i ženske figure ispred arhitektonskog okvira antičkih zabata, arhivolta, arhitrava, korniša i tordiranih kolumna na sve četiri strane, pokazuju posljednju fazu neoatičkog stila. U obradbi ornamentalno-arhitektonskih detalja ovih sarkofaga upotrebljavalo se svrdlo, čime je postignuta izvanredna igra svjetla i sjene, u kojoj klesani ornament daje impresiju kamene čipke; taj ornament kasnije postaje osnovni faktor ranobizant. arhitektonskog dekora. Posljednji je u nizu maloazij. poganskih sarkofaga, na kojemu se prvi put pojavljuje kršćanska ikonografska tema (figura Krista sa dva apostola), fragment iz predgrađa Psamatije u Konstantinopolu s kraja IV odnosno poč. V <em>st.</em> (danas u Staatliche Mus. u Berlinu). Značajke neoatičkoga stila pokazuju i likovi apostola na jednom dječjem sarkofagu iz druge pol. IV <em>st.</em> iz Konstantinopola (Istanbul, Muzej antike).<br /> Krugu grč.-azij. starokršćanske skulpture neoatičkoga karaktera pripada i nekoliko fragmenata figuralnih reljefa iz V <em>st. </em>(Berlin, Staatliche Mus. i Istanbul, Muzej antike): reljef s apostolom Petrom koji nosi križ; anđeo (»Nika«) Navještenja; poprsje evanđelista (oko 450); ulomak kolumne dekoriran lišćem vinove loze s prizorom Krštenja Kristova; fragmenti figuralnih reljefa iz manastira i crkve sv. Ivana Studiosa u Konstantinopolu; Kristov ulazak u Jeruzalem (kraj V. <em>st.</em>); jedan apostol (Petar) uz Krista na prijestolju; grupa apostola; dijelovi ambona iz Soluna s Poklonstvom mudraca (druga pol. V <em>st.</em> ili poč. VI <em>st.</em>) i fragment luka ciborija iz crkve sv. Marije Panahrantos u Konstantinopolu (poč. VI <em>st</em>.).<br /> Očite veze s koncepcijom maloazij. sarkofaga grupe Sidamara i s neoatičkom skulpturom pokazuje osebujni sarkofag Dobrog pastira (IV <em>st.</em>) iz groblja Manastirine u Solinu (Split, Arheološki muzej), s alegorijskim likovima »Crkve« i »Pedagoga« i sa zanimljivom transformacijom ant. ornamentalnog motiva strijele i ovula. Pojava kaneliranih pilastara na užim stranama sarkofaga upućuje i na mogućnost kontakta s radionicama u Ravenni. E. Weigand (1924) drži ovaj sarkofag grč. radom, vjerojatno nekog atenskog skulptora.<br /> Ravennski sarkofazi. U Ravenni se može slijediti evolucija naročitog stila u odnosu na Italiju i lat. Zapad, stila koji vodi u određenom pogledu podrijetlo iz glav. grada carstva na Bosporu ili barem pokazuje konstantinopolski umjetnički utjecaj. Spomenike ovoga osebujnog stila u starokršćanskoj skulpturi reprezentira niz ravennskih sarkofaga koji se javljaju od kraja IV do poč. VI <em>st., </em>a pripadaju tipu koji·inače u kršćanskom svijetu nigdje ne postoji, iako neke figure najranijih primjeraka pokazuju značajni identitet s parom figura na užoj strani spomenutoga dječjeg sarkofaga iz Konstantinopola. Sarkofag u crkvi S. Francesco (oko 400) nastavlja u ikonografskom i formalnom pogledu tip arkadnih sarkofaga kao varijantu grupe Sidamara; njoj najsrodniju stilsku paralelu pruža sarkofag u Bariju. Potkraj IV <em>st.</em> i u prvoj pol. V <em>st.</em> ovi importirani sarkofazi dobivaju polucilindrične pokrove a arkade čeone strane eliminirane su u korist jedinstvenosti prostora i kompozicije. Pored već poznatoga prizora Krist prenosi poslanstvo na apostole Petra i Pavla (na ranijem tipu ravennskih sarkofaga ovaj je prizor bio raščlanjen kolumnama) javljaju se i prizori Poklonstvo mudraca i Adoracija apostolskih prvaka u raju. Na pokrovima ove grupe sarkofaga (Ravenna, S. Apollinare in Classe) skulptori prigodice upotrebljavaju monogram tipa »zvijezda« (*) poznat s dječjega sarkofaga u Konstantinopolu; taj su monogram kasnije favorizirale radionice mozaičara u Ravenni. Gornji rub ovih sarkofaga i donji rub njihova pokrova dekorirani su skladnom varijacijom ornamenta lista i strijele. Oba ova tipa ravennskih sarkofaga — onaj s arkadama i ovaj kasniji s cilindričnim pokrovom — doživjela su u drugoj pol. V <em>st.</em> svoju lat. imitaciju, rad domaćih majstora. U VI <em>st.</em> pojavljuju se u Ravenni ponovno importirani sarkofazi ali promijenjena stila. Figure unutar arkada manje su, ukočenije, s naglašenijom frontalnošću a nisu u razmjeru s velikim vazama, konhama i križevima. Druga grupa ravennskih sarkofaga pokazuje vraćanje na ranokršćanski simbolizam (pojava jaganjaca, paunova i jelena). Sučelice postavljena dva pauna na čeonoj strani sarkofaga nadbiskupa Teodora (S. Apollinare in Classe) imaju svoj uzor na mozaičkim pavimentima u Antiohiji. Reljefi na prednjem paru stupova ciborija glav. oltara bazilike sv. Marka u Veneciji vjerojatno su proizvod konstantinopolskih kasnoant. skulptorskih radionica V <em>st.</em> U razvoju starokršćanske umjetnosti ovdje se prvi put unutar arkada javlja ciklus kristoloških scena koji ide od Navještenja do Silaska u pretpakao i do Uzašašća. Stilski i tehnički ti su reljefi identični s ranim importiranim ravennskim sarkofazima i s reljefima na fragmentima bubnjeva kolumne u Muzeju antike u Istanbulu.<br /> Spomenici drvene plastike. U vrijeme episkopata sv. Ambrozija (379—86) i gradnje stare bazilike St’ Ambrogio u Milanu nastale su i njezine drvene dveri od cedrovine (u IX <em>st.</em> preuređene, a pri restauraciji 1750 prerađene i većim dijelom popunjene). Dva originalna ulomka (Milano, Museo di Sant’ Ambrogio) po svojim stilskim oznakama pripadaju krugu sirijsko-palestinske umjetnosti i pokazuju veze s galskim i italskim sarkofazima (npr. s velikim sarkofagom u Sant’ Ambrogio), te s koptskim freskama u Bavitu. Krila uokviruje ornament stiliziranih akantovih vitica, a unutar ovoga okvira izmjenjuju se na svakom krilu po tri uska pravokutna i po dva kvadratična polja s figuralnim reljefima iz života Davidova. Dva uska gornja polja s parovima anđela koji nose u vijencu postkonstantinski Kristov monogram pokazuju sličnosti s bjelokosnom skulpturom i s monumentalnom reljefnom plastikom Sirije. — Reljefi drvenih dveri crkve Sta Sabina u Rimu idu u red najznatnijih spomenika starokršćanske monumentalne skulpture. Djelo je bez sumnje suvremeno s gradnjom crkve (posvećene 432). Krila samih dveri izvorno su bila podijeljena u 28 raskošno uokvirenih reljefnih polja (sačuvano samo 18:13 s prizorima iz Novoga, 5 s prizorima iz Staroga zavjeta). Izvorni poredak reljefnih polja i plastički ornamentalni okvir s motivom vitica vinove loze izmijenjeni su u restauracijama 1836 i 1891. Mala reljefna polja s prizorima iz muke Kristove pravilno se u vertikali izmjenjuju s većim poljima u kojima su antitetski postavljene scene iz Staroga i Novoga zavjeta. Krist, koji se ovdje tipološki nadovezuje na helenistički lik Krista, prikazan je gotovo u dvostrukoj veličini u odnosu prema razbojnicima. Ajnalov je utvrdio izravne veze između nekih kompozicija na većim panoima — npr. Uzlaz Ilijin u nebo — s palestinskom ikonografijom i istakao pitoreskne značajke helenističke tradicije u njihovoj fakturi. Realistička nastojanja opažaju se i u pejzažu na prizorima Pozvanja Habakukova i Uzlaza Ilijina. Paralelizam između Staroga i Novoga zavjeta prikazan je na dva velika polja: na jednom su Čuda Mojsijeva a na drugom Čuda Kristova. Reljefi imaju niz stilskih i ikonografskih paralela sa starokršćanskim radovima u bjelokosti iz V <em>st.</em> i sa sarkofazima s kolumnama. Zanimljiva aklamacija u sceni s likom Zaharije ispred hrama odgovara duhu imperijalnih spomenika teodozijanskoga vremena.<br /> Sitna plastika u bjelokosti. <em>Aleksandrijska i koptska bjelokost.</em> Općenito uzevši, s. u. u Egiptu pokazuje dualizam u stilu: u Aleksandriji uporno oslanjanje na helenističku tradiciju, a u koptskoj umjetnosti Gornjega Egipta degeneraciju te tradicije u neke vrste infantilni primitivizam. Zajednički im je faktor posebna ikonografija koja odvaja Egipat od ostaloga kršćanskoga svijeta (Krist je obično prikazan kao golobradi mladić s kratko rezanom kosom i s malim križem-sceptrom u desnoj ruci; Lazar stoji zaogrnut u mrtvačke ponjave u grobu koji ima izgled edikule za mumiju; svetački likovi prikazani su kao konjanici; kod krštenja Kristova pojavljuje se helenistička personifikacija boga Jordana; u scenu Kristova rođenja uklopljen je i lik primalje Salome koja se javlja u apokrifnim evanđeljima). Razlike u stilu starokršćanske umjetnosti u Egiptu očituju se poslije koncila u Kalcedonu 451, koji je prihvatio dogmu о dvije naravi Kristove. Tada se crkva u Egiptu razdvojila: stanovnici u Gornjem Egiptu (Kopti) i u Delti pridružili su se monofizitima iz Sirije i Palestine i osnovali monofizitsku koptsku crkvu a Egipćani Donjega Egipta zadržali su svoju ortodoksnu općinu u Aleksandriji.<br /> Djela, proizašla iz aleksandrijskih radionica, odlikuju se otmjenošću likova, mekoćom nabora odjeće i umjerenošću dekora, a pokazuju neobičnu simbiozu slikovitoga i monumentalnoga stila. Jedna je od najranijih starokršćanskih bjelokosti (V <em>st.</em>), izvedena u aleksandrijskom stilu, piksida u Staatliche Mus. u Berlinu na kojoj je izrezbaren Krist među učenicima; takav prizor dolazi i u starokršćanskom slikarstvu u katakombama Rima, a inače je vezan uz aleksandrijsku umjetnost. Likovi Krista i apostolâ smjelo su modelirani i slobodno pokrenuti, pokazujući jaku perzistenciju helenizma, kao suprotnost propasti iluzionizma u starokršćanskoj umjetnosti na lat. Zapadu. Na drugoj strani pikside je prizor Žrtve Abrahamove s likom gologa Izaka. Između 546 i 553 nastalo je najznačajnije djelo starokršćanske reljefne plastike u bjelokosti sirijsko-aleksandrijskoga stila, katedra ravennskog nadbiskupa Maksimijana (umro 556). О mjestu u kojem je katedra izvedena, u znanosti se mnogo raspravljalo. Produktom jedne aleksandrijske radionice držali su je: Ajnalov (palestinski utjecaji), Laurent (evidentni azij. utjecaji), Diehl (sirijsko-palestinski utjecaji), Graeven, Dütschke, Smith, Моrеу (uz pretpostavku mogućnosti njezina nastanka u Konstantinopolu, kao rad egipat. majstora), Haseloff, Ricci, Toesca, Cecchelli, Wessel i dr. Naprotiv, Strzygowski i Dalton drže da je izrađena u Antiohiji, Wulff da je djelo nekoga sirijskog majstora u Egiptu, a Gombrich da je proizašla iz jedne maloazij. radionice. Venturi, Weigand, Bettini, Falke, Morath i neki drugi lokaliziraju je u Konstantinopol. Martroye je iznio 1910 zanimljivu hipotezu, da je katedra izrađena u Dalmaciji na otočiću Majsanu blizu Korčule. Labarte je pledirao za jednoga konstantinopolskog umjetnika, uz opasku, da su reljefe na naslonu katedre rezbarili grč. majstori u Ravenni. Natanson, kao i ranije Millet, kolebaju se između aleksandrijskoga ili ravennskoga derivata. Stuhlfauthovo mišljenje, da je katedra nastala u Ravenni, prihvaća u novije vrijeme Volbach. Stilsko-kritičkom i ikonografskom analizom figuralnih i ornamentalnih reljefa utvrđeno je, da su na njoj radila uglavnom četiri majstora: prvi i najnadareniji među njima izradio je čeone ploče s likovima Ivana Krstitelja i četvorice evanđelista; drugi majstor rezbario je reljefe iz života Josipova na bočnim stranama sjedala; treći je radio prizore iz Novoga zavjeta na naslonu prijestolja, a četvrti široke i uske ornamentalne trake na katedri. Pet velikih pravokutnih bjelokosnih ploča na prednjoj strani sjedala ispunjenih slikovitim helenističkim motivom figure unutar arkade upućuje na tradiciju maloazij. sarkofaga grupe Sidamara. Alternacija širih i nižih s užim i nešto višim panoima s arkadama, reminiscenca je na »baroknu« ant. arhitekturu II <em>st.</em> Centralna figura Ivana Krstitelja reprezentira izrazito asketski sirijski tip, a likovi evanđelista imaju svoj pandan u bradatim filozofima i pjesnicima iz Antiohije. Plemenitost njihovih forma i pravilnost proporcija jasno svjedoče о nerazorivosti helenskoga humanizma u aleksandrijskoj umjetnosti. Ove ploče s figurama što ih uokviruju široke i uske ornamentalne bordure (između vitica vinove loze pojavljuju se životinje, ptice i karakteristični par sučelice postavljenih paunova), odaju infiltraciju sirijskoga ornamenta u Egipat. Opširnost kojom je prikazana Povijest Josipa, očito govori u prilog tezi o aleksandrijskom podrijetlu Maksimijanove katedre. U kristološkim reljefima, na naslonu katedre, u kojima dominira kasnoant. vertikalna perspektiva i određena plošnost prikazivanja, ipak se odrazuje helensko dostojanstvo u likovima i uspomena na aleksandrijski impresionizam koji ovdje i dalje živi u neobičnom realizmu grupiranja likova, u grubom skiciranju njihovih očiju, u prirodnom stavu glava i u jakom kontrastu s frontalnošću, koja je u ovo vrijeme inače prevladala u kasnoant. umjetnosti Mediterana. — Sirijsko-aleksandrijski stil bjelokosnih reljefa Maksimijanove katedre javlja se i u nizu umjetničkih predmeta od istoga materijala koji se nalaze po raznim evr. muzejima i zbirkama, a treba ih lokalizirati u Egipat. Neke od njih držali su ranije produktima ravennskih radionica: nekoliko starokršćanskih piksida (najvažnije u Londonu, Parizu, Firenci, Darmstadtu i Berlinu) i tri peterodijelna diptiha (u Parizu, Berlinu i Ečmiadzinu). Napose se ističe ploča složenoga tipa u Louvreu u Parizu <em>(Diptih Barberini)</em> s centralnom figurom cara na konju, kako prima tribut, i s poprsjem mladoga Krista aleksandrijskoga tipa u medaljonu koji drže dva anđela. Ovoj grupi aleksandrijskih bjelokosti pripada i lik arkanđela Mihajla na ploči u British Mus. u Londonu i diptih (bradati Krist između Petra i Pavla, Marija na prijestolju između anđela) u Staatliche Mus. u Berlinu iz sredine VI <em>st.</em> Po svom sadržaju pokazuju provenijenciju iz egipat. radionica: piksida u Wiesbadenu (figure koje personificiraju Egipat i Nil), piksida u British Mus. u Londonu (čašćenje, suđenje i mučeništvo sv. Menasa) i pokrov male priručne kutije liječnika u Mus. Cristiano u Rimu, očito nekad vlasništvo nekoga okulista, jer se na njoj nalazi aleksandrijski mladenački tip Krista koji ozdravljuje slijepca u prisutnosti bradatoga evanđelista-svjedoka. Prisutnost takvih svjedoka (evanđelista ili proroka) s knjigom ili rotulom u ruci pri Kristovim čudima također je jedna od oznaka aleksandrijskih bjelokosti.<br /> U toku VI <em>st.</em> aleksandrijski stil degenerira, postaje linearniji i oporiji te gubi raniju helenističku modelaciju. Brojne su bjelokosti iz ove faze, vjerojatno koptske provenijencije, u evr. i amer. zbirkama, među njima piksida iz kolekcije Dumbarton Oaks u Washingtonu. Ovaj način prelazi oko 600 u dekadentni izrazito koptski stil s izduženim »manirističkim« figurama; impresionistički tretirana kovrčasta kosa aleksandrijskoga stila postaje sada stiliziranom vlasuljom. Na ovakvim kasnijim bjelokostima javlja se sirijski utjecaj u nekim detaljima ikonografije (tip bradatoga Krista) i u istaknutoj frontalnosti figura s malim glavama i ukočenim očima u kojima je zjenica označena samo mehanički izvedenom rupom. Peterodijelna ploča iz Murana (Ravenna, Mus. Nazionale) glav. je primjer posljednje faze starokršćanskih egipat. bjelokosti koje bez sumnje imaju svoje podrijetlo u koptskim manastirskim radionicama na gornjem Nilu. Unatoč posvemašnjoj divergentnosti stila u poredbi s bjelokostima grupe oko Maksimijanove katedre, figuralne reljefne ploče muranskoga diptiha nastavljaju u ikonografiji (Kristova čuda, scene iz Jonina života) aleksandrijsku tradiciju; stilsku srodnost s muranskim diptihom pokazuje pločica s glav. prizorom Poklonstvo triju kraljeva u British Mus. u Londonu (VI <em>st.</em>), vjerojatno nekoć srednji dio nekog peterodijelnog diptiha. Ove su koptske bjelokosti stilski (neplastične, frontalne, ukočene figure) u stvari plastički prijevod manire koja se javlja na zidnim slikama u manastirskim crkvama i grobnim kapelama u Bavitu i Sakkari u dolini Nila.<br /> <em>Latinske bjelokosti.</em> Najdotjeranije i najistaknutije djelo dominantnoga stila koji se nastavlja na helenizam, nastalo u radionicama u sjev. Italiji, reprezentira tzv. lipsanoteka, odnosno nekada relikvijarij u obliku škrinjice u Bresciji (Museo Civico). Na prednjoj strani u srednjem širokom registru prikazan je u sredini u jednoj zgradi Krist između apostola, a na pločicama koje dekoriraju skelet škrinjice izrezbaren je ciklus novozavjetnih prizora (Čuda i Muka Kristova) i velik broj scena iz Staroga zavjeta (povijest Suzane, Danijela, Jone). Prizori su izvedeni u plošnom i mekom reljefu. Na rubovima pokrova škrinjice su medaljoni s poprsjima Krista, jedanaestorice apostola, Mateja, Pavla i Barnabe. Lik mladoga Krista s dugom valovitom kosom karakterizira tip kakav se javlja u Konstantinopolu kao zap. središtu aktivnosti grčko-azij. stila. U Antiohiji koja je ist. središte ove kršćanske umjetnosti, vjerojatno je nastao tzv. sirijski tip bradatoga Krista. Zbog stilske srodnosti reljefa ove lipsanoteke sa starokršćanskim arkadnim sarkofazima J. Kollwitz je datira u sedmi decenij IV <em>st.,</em> a R. Delbrueck (1952) na osnovu frizure prikazanih likova stavlja je u vrijeme oko 320. Za zap. podrijetlo lipsanoteke govori tijesna ikonografska veza njegovih reljefa sa slikarstvom katakomba i starokršćanskim zlatnim čašama. A. C. Soper (1938) smatra je produktom italo-galske škole rane kršćanske umjetnosti na području reljefa u bjelokosti. Iz poč. V <em>st.</em> datiraju dvije ploče, od kojih jedna (München, Bayrisches Nationalmus.) prikazuje žene na grobu Kristovu i Uzašašće Kristovo, a druga (Milano, Museo del Castello Sforzesco) Uskršnje jutro. Na ploči u Münchenu prilaze grobu Kristovu tri žene, kako je to u skladu s Markovim evanđeljem koje je preferirala lat. liturgija, a na ploči u Milanu, prema grč. ikonografiji, samo dvije; anđeo pri grobu na objema je pločama prikazan bez krila, što upućuje na datiranje najkasnije u rano V <em>st.</em><br /> Transformacija stila koju je uvjetovao priljev grč.-azij. faktora u lat. umjetnost Zapada, očitija je u V <em>st.,</em> kad opada produkcija sarkofaga, pa se može pratiti na grupi tzv. lat. bjelokosti iz radionica u juž. Galiji i sjev. Italiji. Značaj tih bjelokosti V <em>st.</em> ilustriraju dvije reljefne ploče s kristološkim scenama, nekoć dijelovi peterodijelne ploče (sada u Parizu, Louvre i u Berlinu, Staatliche Mus.). Oni pokazuju profinjenu modelaciju i podjelu u manja polja uokvirena ornamentalnim okvirom. Likovi su zdepastih proporcija kao u kasnijih djela, koje su ipak ublažene učešćem helenskoga faktora koji sve više potencira njihovu dekorativnu kvalitetu. Ikonografski berlinsku ploču definira u ovu grupu način prikazivanja Pokolja nevine dječice, koju ne ubijaju mačevima već drastično bacaju na tlo. Osebujnosti stila i ikonografije tih lat. bjelokosti V <em>st.,</em> napose njihova južnogalskog ogranka, zorno predočuju četiri pločice (London, British Mus.) kojima je nekoć bila obložena drvena škrinjica. Iz druge je pol. V <em>st.</em> raskošni peterodijelni diptih u riznici katedrale u Milanu s prizorima iz života Kristova. U stilskom pogledu reljef ovoga diptiha pokazuje i veze s južnogalskom plastikom sarkofaga. Na temelju ikonografije, koja već podsjeća na mozaike u S. Apollinare Nuovo, Volbach pretpostavlja da je taj diptih mogao biti izrađen u Ravenni. U područje sjev. Jadrana lokalizira Morey reljefne ploče kojima je obložena drvena škrinjica što se nekad nalazila u muzeju u Puli; na nekim prizorima pločâ prikazan je oltarni ciborij, po svom obliku, čini se, karakterističan za crkve u Istri i Dalmaciji. Kompozicijske sheme reljefnih prikaza pokazuju veliku sličnost sa stilom grč. sarkofaga s kolumnama. Palme koje izoliraju likove i Petar koji nosi križ, također su oznake »azijskih« sarkofaga s gradskim vratima, pa mogu poslužiti za datiranje ove bjelokosti najranije pred kraj IV <em>st.</em> (kad su ovakve sarkofage počeli izrađivati), a najkasnije u poč. V <em>st.</em><br /> <strong>SLIKARSTVO. </strong>Sepulkralno zidno slikarstvo katakomba stoji u tijesnoj vezi s ant. slikarstvom. Po Dvořáku, međutim, ono se razlikuje od onovremene klasične umjetnosti po tome, što je u njemu došlo do promjene u shvaćanju smisla i svrhe umjetničkoga djela u korist apstraktnoga misaonog teološkog sadržaja. Pomoću kasnog ant. impresionizma, slikar katakomba prenosi gledaoca u sfere slobodne, bezgranične prostornosti, u idealan prostor u kojem je nestalo haptičkih i mjernih vrednota.<br /> Dekorativni sistem toga slikarstva sastoji se iz bijelo ili žućkasto obojenih zidnih polja koja su uokvirena zeleno-crvenim, širim ili užim linijama. Potpuno je nestala ant. slikana iluzionistička arhitektura, dok su naprotiv zadržani određeni rim.-pompejanski motivi (delfini, golubovi, pauni, vitice, girlande, vijenci lišća i cvijeća, maske, amoreti). Nestale su i ant. perspektivne vedute, vrtovi s pogledom u daljinu ili na slobodni isječak neba. Pomalo iščezava i sve haptičko, realno i konkretno. Oko gledaoca se okupljaju samo pojedinačne figure i scene, postavljene na velike svijetle plohe. Likovi ispred tih pozadina djeluju više kao sjene koje se giblju u prostoru ograničenom na uski trak tla. U nastojanju da postignu iluziju irealnoga, slikari katakomba razbili su jedinstvo kompozicije slike, kako ga je realizirala ant. umjetnost. S dekoracijom zidova tijesno su povezane slike na stropu (Galerija Flavijevaca u Domitilinim katakombama, Lucinine katakombe, <em>cubiculum</em> u katakombama sv. Petra i Marcelina, Kapela sakramenta u Kalikstovim katakombama, <em>cubiculum</em> u <em>Coemeterium maius). </em>Na stropovima se imitira slikana dekoracija u kupolama i na njima je, još više nego na zidovima, vidljiv posljednji odraz arhitektonskoga shvaćanja. Oblik je kupole naznačen dvama koncentričnim krugovima s naglašenim središtem i sa dvije dijagonale koje se ukrštavaju i završavaju u ugaonim poljima nalik na naslikane pandantive. Odnos između figura i prizora na svijetloj pozadini stropova isti je kao i pri dekoraciji zidova. Sve zajedno djeluje poput sjenovite prozračne slike pergole kod koje su eliminirane sve realne osnove arhitektonski shvaćene dekoracije.<br /> Sve su slike u katakombama izvedene uobičajenom tehnikom pompejanske freske, a dovršavane su katkad vodenim bojama. Što je djelo starije, to je i ploha štuka na kojoj se slikalo finija i brižnije pripremljena. Oris likova ucrtan je oštrim gvozdenim šiljkom u još svježu površinu ili je označen lakim potezima kista. Većina likova izvedena je u tri osnovne boje: žutoj, crvenoj i zelenoj na bijelom fondu. Što je dekoracija mlađa, to se sve više ove tri boje stapaju i prelaze jedna u drugu (npr. slika u jednom arkosoliju Priscilinih katakomba sa scenom Tri mladića u užarenoj peći). Od kraja IV <em>st.</em> sjene se nadomještaju crnim orisnim crtama koje postepeno postaju sve oporije i deblje. Poslije III <em>st.</em> slikari više nisu bili u stanju vjerno reproducirati inkarnat, dok se naprotiv ant. tradicija u izvedbi draperija i lakom slikanju ornamentalnih detalja dosta dugo sačuvala. Inkarnat je slikan u žućkastom tonu, pojačanom smeđe-crvenom bojom. — Novija istraživanja J. Wirtha (1934) pokazala su, da ipak postoje tijesne veze između dekorativnoga sistema u katakombama i rim. zidne dekoracije III <em>st. </em>i da je onaj stil sepulkralnoga slikarstva koji se sastoji od zeleno-crvenih linija bio pripravljen već u rim. zidnom slikarstvu III <em>st.</em> Za razliku od starijega mišljenja koje je početke sepulkralnoga slikarstva u katakombama stavljalo već u I <em>st.,</em> po rezultatima novijih istraživanja, to slikarstvo nije starije od III <em>st.</em> Novija istraživanja odbacila su i starije gledište, da sav slikani dekor katakomba u Rimu pokazuje jedinstveni stil i da potječe iz istoga vremena.<br /> Unutar toga slikarstva može se razlikovati nekoliko stilskih grupa. U III <em>st. </em>javlja se, oko god. 250, crveno-zeleni linearni stil s impresionistički koncipiranim likovima (Domitiline katakombe, komora s Dobrim pastirom), zatim antikizirajući pravac koji se vremenski podudara s tzv. Galijenovom renesansom 253—68 (Lucinine katakombe s Danijelom u lavljoj jami i Kapela sakramenta u Kalikstovim katakombama) i nastavak crveno-zelenog linearnog stila koji je osnova čitavoga kasnijeg razvoja (npr. poganski prostori u donjoj crkvi S. Sebastiano, gnostička katakomba u Viale Manzoni u Rimu). Na prijelazu iz III u IV <em>st.</em> crveno-zeleni linearni stil postaje oporiji, likovi su plošnije koncipirani, a mijenja se i koloristički impresionizam. Taj »tetrarhijski« stil koji odgovara razdoblju 280—315 (freske na stropu katakomba sv. Petra i Marcelina s prizorima Dobrog pastira) nastavlja se u Konstantinovo doba, oživljen novim pastoznim impresionizmom unutar širokog linearnog okvira. U postkonstantinsko vrijeme javlja se novi antikizirajući stil sa sklonošću za više plastično oblikovanje (npr. Prisciline katakombe — Capella graeca; Pretekstatove katakombe — Krist i Samaritanka, Ruganje Kristu), a u V <em>st.</em> monumentalni stil koji stoji pod utjecajem starokršćanskoga monumentalnog zidnog slikarstva (npr. katakombe sv. Petra i Marcelina — Krist između apostola Petra i Pavla).<br /> Usporedi li se sepulkralno slikarstvo katakomba sa starokršćanskom plastikom, može se uočiti velika sličnost u temama. U slikarstvu i u plastici u središtu je prikazivanja simbolika spasenja s prizorima iz raja ili scenama spasenja. Središnju tačku prizora iz raja predstavlja Dobar pastir, koji obično zauzima sredinu stropa i koji dominira u dekorativnom sistemu kubikula. Scenama iz raja pripadaju i prizori godišnjih doba (Januarijeva kripta u Pretekstatovim katakombama) te scene blagovanja (»Gozbe besmrtnosti«). U Kalikstovim katakombama u Rimu nalazi se jedan takav simbolički prizor (IV <em>st.</em>) na kojem je prikazana »Gozba blaženih« odnosno »Čudo hljebova i riba«. Ovaj shematički prizor ceremonijalne gozbe sa sedam ljudi oko stola, koji na uobičajeni rim. način blaguju ribu i kruh, evoluirao je iz agapa koje zorno ilustrira freska s Vibijinim ulaskom u raj u jednoj »sinkretističkoj« katakombi u Rimu na Via Appia. Prizori spasenja sa svojom simbolikom (scene s Jonom, Danijel u lavljoj jami, Tri mladića u užarenoj peći, Noa u arki, Žrtva Abrahamova, Mojsijevo čudo izvora, prizori sa Suzanom) mogu se dovesti u vezu s kršćanskim molitvama u času smrti ili s tzv. pseudociprijanskim molitvama. Ova simbolika spasenja u slikarstvu ima mnogo veću ulogu nego u plastici sarkofaga. Kristološke su scene rjeđa pojava i dolaze tek kasnije (npr. Krštenje Kristovo, Poklonstvo mudraca, Krist i Samaritanka, Uskrsnuće Lazara, Ozdravljenje hromoga, Čudo s kruhom), ali na njima nema toliko rekvizita kao na starokršćanskim sarkofazima. U kasno konstantinsko i postkonstantinsko doba javljaju se prizori s Kristom i apostolima (katakombe Petra i Marcelina, strop s »kristološkim ciklusom«; Domitiline katakombe). Mladenački Krist kao učitelj ili filozof prikazan je s rotulom u ruci. Tek u prizoru bradatoga Krista na prijestolju između sv. Petra i Pavla u katakombama Petra i Marcelina, pretvara se ova scena pod utjecajem monumentalnoga slikarstva u Majestas Domini. Veliku ulogu u katakombama igraju likovi oranata. Oni najprije personificiraju molitve odnosno molitvu za spasenje, kasnije znače samog pokojnika u raju (katakombe sv. Kaliksta, gdje se oranti razlikuju po starosti, rodu i odjeći [Neuss, Gerke]).<br /> Ranije mišljenje, da se sepulkralno zidno slikarstvo katakomba pojavilo najprije u helenističkoj Aleksandrij i, odakle se jevr. dijasporom proširilo na Zapad (Wulff), u novije je vrijeme napušteno. Stil fresaka u katakombama Wesher u Aleksandriji, koje su se sačuvale u crtežima, govori da nisu mogle nastati prije VI <em>st.,</em> dok se sadržajno nadovezuju na slikarstvo katakomba u Rimu. To isto vrijedi i za starozavjetne i novozavjetne prizore na freskama u mauzoleju u El Bagavatu u Egiptu; ovaj bogati ciklus fresaka nastao je poslije ranih fresaka katakomba u Rimu i u vezi sa slikarstvom Konstantinopola. — Stil, ikonografija i sačuvani spomenici (Rim, Napulj, Sirakuza) potvrđuju da je slikarstvo katakomba nastalo u tijesnoj vezi s razvojem kasnoant. slikarstva.<br /> Monumentalno slikarstvo bazilika i baptisterija (mozaici). Nastanak i razvoj starokršćanskoga monumentalnog slikarstva, koje se znatno emancipiralo od ranijega sepulkralnog slikarstva u katakombama, padaju u konstantinsko i postkonstantinsko doba, a uvjetovani su novim odlučnim faktorima: liturgijom, starokršćanskom arhitekturom i novim odnosom prema antiki. Ovo slikarstvo nije više simbolika spasenja i projekcija nadnaravnoga svijeta u rajskim prizorima katakomba, već rezultat priznanja vidljive Crkve: umjesto ant. rim. kulta sada se javlja u punom svjetlu dana kršćanski kult.<br /> Mozaici koji se sada javljaju na zidovima, kupolama, svodovima, trijumfalnim lukovima, apsidalnim konhama i pavimentima starokršćanskih bazilika i baptisterija odlično reprezentiraju starokršćansko monumentalno slikarstvo. Od sepulkralnoga slikarstva u katakombama oni se ne razlikuju samo formalno, već i starozavjetnim i kristološkim temama. Brojni natpisi koji ih prate otkrivaju njegov novi značaj. Određeno oslanjanje na slikarstvo katakomba može se razabrati kod mozaika na svodu deambulatorija u carskom mauzoleju S. Costanza u Rimu (berba grožđa s puttima i s poprsjem Konstantine), na mozaiku pavimenta bazilike u Akvileji (Dobri pastir) i bazilike Eufrazijane u Poreču (riba kao simbol), te u slikanom dekoru kupole S. Giovanni in Fonte u Napulju s kraja IV odn. poč. V <em>st.</em> (Krist i Samaritanka, Čudo s vinom, Bogati ribolov). Izgled uništenog mozaika u kupoli S. Costanze sa starozavjetnim i novozavjetnim scenama i živahno pokrenutim sitnim amoretima-ribarima kao omiljenom temom starokršćanskoga slikarstva koja se ponavlja i u bazilici u Akvileji, poznat je jedino iz crteža Francesca d’Ollanda iz XVI <em>st.</em> Značajnu ulogu u razvoju monumentalnoga slikarstva imaju mozaici na zidovima brodova (kontinuirane cikličke naracije iz Starog i Novog zavjeta), trijumfalnih lukova i apsida bazilika (trijumfalne ideje pobjedničke crkve). Vrhunac predstavlja mozaik u apsidi s prizorom Maiestas Domini i Predajom vlasti apostolu Petru (ideja primata zap. crkve). Monumentalni slikani dekor najznačajnijih starokršć. bazilika u Rimu (S. Pietro, S. Paolo fuori le mura, S. Giovanni in Laterano) nije se sačuvao u izvornom stanju, već se može rekonstruirati na osnovu kasnijih crteža Kodeksa Barberini i kasnijih fresaka (S. Martino ai Monti u Rimu). Realizam i izrazito monumentalni stil pokazuju mozaici u glav. brodu iznad kolonade (iz vremena pape Liberija, 352—66) i na trijumfalnom luku (iz vremena pape Siksta III, 432—40) u crkvi Sta Maria Maggiore u Rimu. U glav. brodu su prikazane scene iz povijesti Abrahamove, Izakove i Jakobove, te prizori iz života Mojsijina i Jozuina. Trijumfalni luk, obično dekoriran apokaliptičkim prizorima (npr. u bazilici sv. Pavla u Rimu), dekoriran je ovdje mozaičkim ciklusom iz života Marijina. Ovaj ciklus je uokviren gore u sredini prizorom prijestolja Kristova sa zapečaćenim rotulom <em>(etoimasia</em>), koje flankiraju apostoli Petar i Pavao i simboli evanđelista. Na podnožju luka nalaze se gradovi Betlehem i Jeruzalem sa simboličkim jaganjcima. Monumentalnost prikazanih likova i njihov hijeratički frontalitet u oprečnosti su s pokrenutijim manjim figuralnim grupama na mozaičkim panoima glav. broda, čiji stil odgovara postkonstantinskoj renesansi. U tretiranju odjeće, lica, pejzaža i atmosferskih pojava kod mozaika u glav. brodu uočljiv je koloristički impresionizam, koji podsjeća na Pompeje. U mnogim prizorima zapaža se sklonost za primjenu zračne perspektive. Gotovo sve scene prati zlatna pozadina koja se jače ili slabije naglašena javlja između plohe tla i zone neba. Kompozicije ovih mozaika očito su ovisne od ilustracija Septuaginte, kako se to vidi na prizorima Prijelaz preko Jordana i Zapovijed suncu i mjesecu da stanu, koji odgovaraju crtežima vatikanskog Jozuina rotula, i na prizoru Poraz Amalekićana, koji je sličan onom kod minijatura u oktateusima. Svakako se ovdje radi о jednom ranom modelu već i s obzirom na pojavu anđelâ bez krila (scena s tri anđela koji pozdravljaju Abrahama). Da je mozaičarima pri njihovu radu služio kao predložak jedan ilustrirani kodeks ili rotul, može se zaključiti i iz činjenice, što su ovdje scene grupirane u dvije zone, kao i kod nekih minijatura u Bečkoj genezi.<br /> Ikonografska tema Krista na prijestolju (Maiestas Domini), koja je zamijenila ranije simbole trijumfalnoga križa s viticama vinove loze i jaganjca s četiri rajske rijeke i Jordana u prednjem planu (Sta Maria Maggiore, San Giovanni in Laterano, opisi Paulina iz Nole), predstavlja u starokršćanskom monumentalnom slikarstvu vrhunac hijerarhijske ideje. Jedan od najranijih takvih prizora (nažalost više puta restauriran) nalazi se u apsidi stare crkve Santa Pudenziana u Rimu iz vremena pontifikata pape Inocenta I (402—17). Iza bradatoga Krista na prijestolju uzdiže se stijena s velikim križem dekoriranim dragim kamenjem i biserjem, dok u polukrugu oko njega stoje apostoli i iza njih dvije žene (Pudencijana i Prakseda?) koje donose Kristu svoje mučeničke lovor-vijence, odnosno dvije ženske personifikacije koje krune glave apostola Petra i Pavla. S kraja IV <em>st.</em> potječe mozaik u apsidi kapele Sant’Aquilino u San Lorenzo u Milanu, gdje je Krist prikazan kao mladi učitelj između apostola. Daljnje hijerarhiziranje prizora Maiestas Domini na Zapadu potvrđeno je ikonografskim prizorom tzv. Predaje zakona <em>(traditio</em> <em>legis).</em> Predaja zakona apostolu Petru mogla je kao ikonografska tema nastati samo na području Rima. Sačuvani primjerci Predaje zakona nalaze se na mozaiku u jednoj luneti lijeve apsidiole crkve Santa Costanza u Rimu (V <em>st.;</em> po S. Bettiniju oko 360), na mozaiku u kupoli crkve S. Giovanni in Fonte u Napulju (V <em>st.</em>), gdje je Krist prikazan kao kozmokrator stojeći na kugli, i na mozaiku unutarnje strane trijumfalnoga luka stare bazilike S. Lorenzo fuori le mura u Rimu iz vremena pape Pelagija II (578—90). Krist kao trijumfator u oratorskoj ant. pozi, lebdeći u oblacima, prikazan je na mozaiku apside (526—30) u crkvi SS. Cosma e Damiano u Rimu, u času kad mu apostoli Petar i Pavao predvode mučenike sv. Kuzmu i Damjana. U VII <em>st.</em> nastali su mozaici u apsidi bazilike S. Agnese (625—38) i u apsidi oratorija sv. Venancija u S. Giovanni in Laterano (640—42) u Rimu.<br /> Mozaici ravennskih bazilika i baptisterija u mnogočem nastavljaju stil konstantinske umjetnosti. Novosti koje se na njima javljaju, ne duguju toliko umjetnosti Konstantinopola koliko umjetnosti Sirije i Male Azije. Iz vremena oko 450 potječe dekor u mauzoleju Gale Placidije. Njegova simbolika (jeleni na izvoru života, golubovi, vitice vinove loze) djelomično odaje vezu sa sepulkralnom umjetnošću katakomba. Glav. figuralne scene nalaze se u lunetama niša: Mučeništvo sv. Lovre i Krist kao vladar u transformiranom liku starokršćanskog Dobrog pastira. Dekoracija kulminira u kupoli, gdje u središtu ispred koncentričnih krugova zlatnih zvijezda lebdi znak križa; u uglovima su simboli evanđelista, a u tamburu stoje likovi apostola. — Dekor kupole Baptisterija ortodoksnih nastao je oko 458. U tjemenu je medaljon s Krštenjem Kristovim, a ispod njega koncentrično u širokoj zoni ispred modre pozadine likovi apostola držeći u rukama mučeničke vijence. Ispod apostola nalazi se friz s bogatom pompejanskom iluzionističkom arhitekturom s nišama u kojima se izmjenjuju oltari s knjigama evanđelja i raskošna prijestolja. — Daljnji stilski razvoj reprezentiraju srodni mozaici (medaljon s Krštenjem Kristovim i povorka apostola) u kupoli Baptisterija arijanaca (oko 490—520). Likovi apostola ovdje su, međutim, mnogo više izolirani, pa je time postignut stroži ritam gibanja prema prijestolju s križem. Obradba kostima pokazuje ukočeni linearizam. Antikizirajući utjecaj iz doba kralja Teodorika gotovo je nestao, a novi svečano-hijeratički (»bizantski«) stil dolazi do izražaja u umjerenim kretnjama, u sklonosti za stiliziranjem glava i odjeće i u zlatnoj pozadini koja do podnice ispunja friz s apostolima. — U vrijeme episkopata Petra II (494—519/20) nastala je dekoracija na svodu nadbiskupske kapele s Kristovim monogramom u medaljonu koji drže četiri apokaliptička anđela, između kojih se nalaze četiri simbola evanđelista. — Iz vremena istočnogotskoga kralja Teodorika potječu dva registra mozaika na uzdužnim zidovima glav. broda bazilike S. Apollinare Nuovo (500—26): gornji sa scenama iz života Kristova u 26 pravokutnih panoa i srednji s monumentalno koncipiranim neoatičkim figurama proroka između prozora. Donji kontinuirani friz s likovima Krista i Marije na prijestolju i s povorkom ženskih i muških likova-mučenika nastao je oko 560 u vrijeme nadbiskupa Agnella, a temeljito je restauriran već u prvoj pol. VII <em>st.</em> Ovdje je u ritmički nanizanim i raskošno odjevenim likovima već potpuno razvijen novi hijeratički stil, poznat s mozaika kupole arijanskoga baptisterija. — Oko 530 nastao je ciklus raskošnih mozaika na zidovima i svodu prezbiterija (žrtvene scene iz Staroga zavjeta, proroci, evanđelisti i simbolički jaganjac) i u konhi apside (Krist na kugli zemaljskoj između dva arkanđela, sv. Vitala i donatora biskupa Eklezija) u crkvi S. Vitale. — Dekor prezbiterija bazilike S. Apollinare in Classe iz vremena oko 549 ide u red najznačajnijih lik. ostvarenja rane kršćanske umjetnosti Ravenne. Glav. mozaik nalazi se u konhi apside, a sastoji se iz simboličkoga Preobraženja Kristova (likovi Ilije i Mojsija, veliki križ u medaljonu koji simbolizira Krista i tri ovce koje simboliziraju apostole Petra, Jakoba i Ivana) i centralne figure sv. Apolinara kao oranta sa 12 jaganjaca u rajskom krajoliku; figura sv. Apolinara smatra se interpolacijom, vjerojatno iz sredine VII <em>st.</em> Na zidu apside između prozora nalaze se figure ravennskih biskupa (Ursicina, Ursa, Severa i Eklezija). Nešto su mlađeg datuma mozaici na trijumfalnom luku i dva velika figuralna panoa na objema stranama prezbiterija.<br /> U red najljepših i najbolje sačuvanih spomenika ranoga kršćanskog monumentalnog slikarstva izvan Ravenne idu mozaici u apsidi, na trijumfalnom luku (iz 539—43) i u konhama pokrajnih apsidiola Eufrazijane (v.) u Poreču. — Na Istoku, u kupoli rotunde sv. Đurđa (Agios Georgios) u Solunu iz početka V <em>st.</em> fragmentarno su se sačuvali mozaici s elegantnom, perspektivno danom arhitekturom i s figurama svetaca u stavu oranata, posve u stilu tzv. teodozijske renesanse. Drugo je sačuvano djelo u Solunu apsidalni mozaik (sredina V <em>st.</em>) s prizorom Vizije Ezekijelove s mladim Kristom, sa simbolima četiriju evanđelista i s prorokom Habakukom u crkvici Hosios David, о kojemu je prvi pisao A. Xyngopulos (1929).<br /> Minijature. Sa starokršćanskim monumentalnim slikarstvom stoje u vezi različiti ilustrirani rukopisi. Njihove minijature javljaju se najprije u vezi s tekstom na rotulu, a zatim u vezi s tekstom u kodeksu. Od velikoga je značenja za razvoj i formaciju tih minijatura prijelaz od rotula kao starijeg oblika na kodeks kao mlađi oblik, koji se dogodio vjerojatno u eri kasne ant. umjetnosti.<br /> Jedna rana faza aleksandrijskoga stila sačuvala se do danas uslijed toga, što su se tokom stoljeća vjerno prepisivali rukopisi i kopirale ilustracije; analizom i kompariranjem tih ilustracija može se rekonstruirati aleksandrijska umjetnost već u II <em>st.</em> Rukopisi na kojima se zasniva ova rekonstrukcija sadržavaju grč. verziju knjiga Staroga zavjeta (Septuaginta). Dva najvažnija primjera odnosno kopije rane aleksandrijske ilustracije Septuaginte reprezentiraju crteži Jozuina rotula (Pal. gr. 431) u Bibliotheca Vaticana u Rimu i minijature Pariskog psaltira (gr. 139) u Bibliothèque Nationale u Parizu. Jozuin rotul danas je razdijeljen u 15 pergamentnih membrana, složenih u jedan album. Prvotno je rotul bio dug 35 stopa (10,5 <em>m</em>), te je najljepši primjer ant. rotula koji se do danas sačuvao. Sadrži niz prizora iz knjige Jozuine koji slijede jedan iza drugoga. Ova povijest Jozue nepotpuna je na početku i još više na kraju rotula, a tumače je tekstovi ekscerpirani iz Jozuine knjige, ispisani na donjoj strani rotula i u praznim prostorima između crteža. Grč. tekst je iz X <em>st.,</em> a crteži (prema novijim istraživanjima) s kraja VII ili poč. VIII <em>st. </em>— Najpotpuniji su primjeri ilustracije Septuaginte grč. oktateusi iz XII <em>st.</em> (Rim, Bibliotheca Vaticana, gr. 746), čije se minijature podudaraju s minijaturama Jozuina rotula, pa se epizode Jozuina rotula koje manjkaju mogu rekonstruirati iz ovih minijatura, iako su dane konvencionalno, u jednom već razvijenom bizant. stilu. Pojedine figure i gradovi imaju grč. natpise koji potječu od ruke samoga majstora-crtača vatikanskoga primjerka. Skriptor X <em>st.</em> popravio je neke od tih natpisa, a druge je dodao jačim crnilom. Međutim, originalni crtač nije izmislio ove crteže, nego ih je kopirao iz jednog izblijedjelog predloška, čiji natpisi nisu bili uvijek dosta jasni, da bi se mogli vjerno reproducirati; zbog istog razloga on je katkad izostavljao i bitne detalje. Boja je kasniji dodatak, vjerojatno iz onoga vremena, kad je ispod crteža bio ispisan tekst. Nesposobnost kopista jasno se razabire u svim crtežima vatikanskoga rotula (zaobljivanje kontura u neke nadute izbočine umjesto realističke artikulacije udova, krivo shvaćeni detalji pejzaža, kod grupa repeticija konturâ judskih glava koje se redaju jedna iznad druge). Unatoč tome, u crtežima se razabire idiličnost aleksandrijskoga stila s brdovitim pozadinama na kojima počivaju personificirana gorska božanstva; ne manjka na njima ni karakteristični motiv helenističko-aleksandrijskoga pejzaža — stela s drvetom; gradovi Ai i Jerihon (ispred čijih zidova sjede ženski likovi — njihove personifikacije) dani su onim istim širokim impresionizmom kao i zidovi Troje u poznatom ilustriranom kodeksu »Ilijade« u milanskoj Ambrosiani. Gomilanje figura vojnika u horizontalnim zonama u kojima se glave, šljemovi i koplja izdižu jedni iznad drugih, primjenjivala je već rim. imperijalna skulptura (reljefi na kolumnama Trajana, i Marka Aurelija). Tsto tako i odijelo vojnikâ na crtežima Jozuina rotula nosi očito oznake rim. vojničkog odijela iz II <em>st.</em> Ovi su crteži bez sumnje izdanci niza kopijâ, ali datum posljednjega prototipa — s obzirom na identičnost s pompejanskim i antoninskim stilom i ikonografijom helenističko-rimskoj umjetnosti — ne može biti kasniji od II <em>st.</em> Ovo datiranje prototipa Jozuina rotula ne isključuje mogućnost da nije bio načinjen za kršćansku već za jevr. upotrebu (Ch. R. Моrеу). — Kodeks psalama u Bibliothèque Nationale u Parizu, Pariški psaltir (gr. 139), drugi je primjer rane aleksandrijske ilustracije Septuaginte. Minijature toga rukopisa nastale su (prema novijim rezultatima) potkraj VII. ili u poč. VIII <em>st.</em> po uzoru na već ranije izgubljeni prototip, vjerojatno iz IV <em>st., </em>dok je tekst iz X <em>st.</em> Stil ovih minijatura, koje ispunjavaju 14 stranica kodeksa i ilustriraju život Davidov i <em>cantica,</em> još je bliži helenističkom iluzionizmu nego stil Jozuina rotula. Minijature koje su izrađivale tri ruke, potječu iz jednog ateliera u Konstantinopolu. Prvi minijaturist bio je dobro verziran u pitoresknoj aleksandrijskoj tradiciji, drugi pokazuje sklonost prema neoatičkom stilu i lokalnoj konstantinopolitanskoj tradiciji u ikonografiji, dok je treći minijaturist znatno slabiji. Ornamentalni okviri svih tih minijatura ne pokazuju međusobnu diferencijaciju, pa vjerojatno potječu od četvrte ruke ili su rad jednog od triju spomenutih minijaturista. Datacija minijatura izvodi se ne samo iz terminusa a quo oko 600 (taj datum sugeriraju vertikalni natpisi na minijaturama), nego i iz velike sličnosti sa stilom monumentalnih fresaka iz VII i VIII <em>st.</em> u Sta Maria Antica u Rimu. — Suprotno od Jozuina rotula, u Itala-fragmentima u Quedlinburgu javljaju se male uokvirene slike (scene iz Saulova života). Оnе potječu iz IV <em>st.</em> Njihov izrazito ant. karakter podsjeća na minijature mlađega vatikanskoga Vergilijeva kodeksa (Codex vat. lat. 3225). Nizanje likova na način stripa, njihov frontalni stav i snažni efekti svjetla i sjene, dopuštaju datiranje u postkonstantinsku epohu. Odlučna je činjenica, da je kršćansko minijaturno slikarstvo ovdje umjesto rotula usvojilo knjižnu formu (oblik kodeksa) sa zatvorenim izoliranim slikama. — Slični zatvoreni oblik slike imale su izvorno minijature Cottonske Biblije (London, British Mus.) s kraja V <em>st.</em> Od 250 minijatura toga u požaru propalog kodeksa sačuvale su se do danas samo dvije kopije iz XVII <em>st.</em> (Treći dan stvaranja svijeta i Bog se javlja Abrahamu) u Bibliothèque Nationale u Parizu. Požarom uništene ilustracije Biblije mogu se, međutim, rekonstruirati prema mozaicima s temama iz Geneze u narteksu bazilike sv. Marka u Veneciji (XIII <em>st.</em>) koji su direktne ili indirektne kopije iz jedne starokršćanske ilustracije Septuaginte. — Iz ranoga VI <em>st.</em> (oko 520) potječe ilustrirani kodeks Dioscurides (Beč, Nationalbibliothek, Med. gr. 1), nastao — kako se danas općenito drži — u Konstantinopolu. To je u stvari kompilacija materije s područja botanike, medicine i zoologije, a pripisuje se Dioskuridu, liječniku i farmakologu iz I <em>st.</em> Kodeks sadrži preko 400 ilustracija raznih ljekovitih i otrovnih biljaka, životinja i ptica, te dvije grupe svaka sa 7 figura čuvenih liječnika i farmakologa, 4 slike Dioskurida i reprezentativni portret Julijane Anicije, kojoj je kodeks posvećen. U prizoru Dioskurid sa slikarom koji slika alraunu, »portret« Dioskurida odgovara posve kasnoant. iluzionističkoj slikarskoj maniri te je kasnije poslužio kao predložak za likove evanđelista. Na posvetnoj minijaturi Julijana Anicija je prikazana na prijestolju u istočnorim. vladarskom kostimu, u hijeratičkom frontalitetu, praćena dvjema ženskim likovima, alegorijama Velikodušnosti i Mudrosti.<br /> Do danas u znanosti još nije sigurno utvrđena škola, u kojoj su bili ilustrirani istočni kršćanski rukopisi, iako oni najznačajniji pokazuju, pored ostalog, i tijesne veze s Konstantinopolom. Evanđelje iz Rossana (Codex purpureus Rossanensis) pisan je srebrnom uncijalom na purpurno obojenoj pergameni. Sadrži tekst Matejeva evanđelja i dio Markova evanđelja, a ilustriran je sa 12 minijatura s prizorima Kristovih čudesa, parabola i njegove muke, te s dvije dekorativne strane za naslov i predgovor za kanone. Po A. Baumstarku, minijature ovoga kodeksa imitiraju starije, vjerojatno sirijske ili maloazijske uzorke. Ispod pojedinih scena prikazana su četiri starozavjetna proroka koji drže pred sobom rastvorene rotule s ispisanim proročanstvima i uzdignutim rukama pokazuju na prizore povrh njih. Centralna helenistička kompozicija raspala se na ovim minijaturama u ritmički friz. Figure su plošne i gdje je to moguće izolirane, a ako je grupiranje neizbježivo, glave dolaze jedna iznad druge. Ugođaj se osniva uglavnom na kontrastima grupa i pojedinih figura, likova u gibanju i likova u mirovanju koji još uvijek pokazuju neoatičku diskreciju i dostojanstvo (Krist uskrsava Lazara). Pozadina je jednolična purpurna boja, dok je pejzaž u iluzionistički danoj sceni Agonija u vrtu Getsemani reduciran na konvencionalni pećinski teren. Na draperiji ležaja na minijaturi Posljednja večera naslikane su tri ptice s vrpcama koje lepršaju na njihovim vratovima; to je izrazito perzij. motiv, koji se stalno ponavlja na mozaičkim pavimentima vilâ u Antiohiji i govori u prilog teze о sirijskom podrijetlu rossanskoga kodeksa. Međutim, neoatička provenijencija stila dolazi jasno do izražaja u minijaturi sv. Marka, gdje se po prvi put u kršćanskoj umjetnosti javlja lik evanđelista, koji sjedi u visokom naslonjaču i piše evanđelje na rastvorenu rotulu, dok pred njim stoji ženska figura neodređenoga ikonografskog značenja. To je u stvari kršćanska verzija ant. kombinacije pjesnika i njegove muze, koja je bila osobito popularna na maloazij. sarkofazima iz III <em>st.</em> Pogrešno shvaćena arhitektura sa zavjesama na pozadini ove minijature je motiv preuzet s antiohijskih mozaičkih pavimenata iz vremena oko 200, koji se istodobno ili nešto ranije javlja i na sirijskom srebrnom liturgičkom posudu (patena iz Rihe). Sve te činjenice navode Ch. R. Morеуа da ovaj kodeks lokalizira u Antiohiju i datira u poč. VI <em>st.,</em> prije fatalnoga potresa 526. D. T. Rice, naprotiv, smatra Konstantinopol mjestom njegova nastanka. Daljnji aspekt u razrješavanju prostora i ograničenju sredstava prikazivanja pružaju minijature fragmenta Evanđelja iz Sinope (Codex Sinopensis; Pariz, Bibliothèque Nationale, suppl. gr. 1286). U najnovije vrijeme ovaj je rukopis obradio A. Grabar. Pet sačuvanih minijatura ilustriraju fragment evanđelja po Mateju. Tehnika srebrnoga pisma na grimiznoj pergameni i helenistički stil minijatura stavljaju ovaj rukopis u istu grupu kao i Codex Rossanensis, samo što je on slabiji u izradbi i vremenski vjerojatno nešto kasniji. Proroci Staroga zavjeta s rastvorenim rotulima, po jedan sa svake strane, omeđuju scenu pojedine minijature. Koncept prikazanih figura s teškim konturama i isticanje određene ekspresije na licima upućuje više na dodirne tačke s minijaturama Bečke geneze. — U red najraskošnije opremljenih ist. purpurnih rukopisa VI <em>st.</em> ide Codex Genesis (Beč, Nationalbibliothek, Theol. gr. 31), poznat u literaturi pod imenom Bečka geneza (Wiener Genesis). To je najbogatija i najstarija ilustracija Biblije u formi kodeksa, koja se sačuvala iz starokršćanske epohe, iako ne u izvornom stanju. Raskošna oprema očituje se u minijaturama i u uncijalnom zlatnom i srebrnom pismu na purpurnoj pozadini. Rukopis je nepotpun i sastoji se od 24 lista na grimiznoj pergameni s tekstom koji je ekscerptiran iz Geneze, a ima 48 minijatura (scene od pada Adamova do smrti i ukopa Jakovljeva). U minijaturama je došao snažno do izražaja fenomen infiltracije aleksandrijske tradicije. U poredbi s minijaturama Rossanskog evanđelja i Evanđelja iz Sinope one pokazuju više helenističku tehniku, zbog čega su neki autori Bečku genezu datirali u V pa čak i u IV <em>st.</em> i lokalizirali u razne krajeve ranokršćanskoga svijeta, izuzevši Grčku. Međutim, više helenistički aspekt ovih minijatura ipak je većinom rezultat očitog kopiranja jednog ilustriranog rotula Septuaginte, što objašnjavaju dvije paralelne zone većine ovih minijatura. Općenito uzevši, te minijature pokazuju konstantni porast slikovitoga shvaćanja. Njihov je stil uglavnom blizak kasnoantičkom, premda postoje i orijentalni utjecaji kao npr. kod stiliziranoga drveća, čije krošnje imaju oblik gljive; ta manira, prema izlaganjima M. Rostovceva (»Dura and the problem of Parthian Art«, 1935), vjerojatno potječe iz partske umjetnosti. U kontrastu sa stiliziranim drvećem, male i živo pokrenute ekspresivne figure, način na koji su na pojedinim scenama dani stado i deve, odaju nesumnjivo klasični utjecaj. Značajna je, međutim, i stilska promjena na minijaturama, koja se može pratiti od narativno-kontinuiranog načina prikazivanja, što vuče svoje podrijetlo od rotula, pa do izoliranih »iluzionistički« razriješenih prizora tipa kodeksa (sačuvanih u znatno manjem broju) koji su hitro skicirani, mekani u kolorizmu i u atmosferskim prijelazima. Minijature Bečke geneze potječu od nekoliko umjetnika različitih manira, premda se razlike dijelom mogu pripisati i različitom stupnju sposobnosti ist. minijaturista da asimiliraju aleksandrijsku maniru svoga predloška. Tu i tamo zadržan je impresionizam, npr. u modrim i ljubičastim sjenama i u neobičnom efektu izlaska sunca u minijaturi Bog blagoslivlje Jakova. Minijatura Faraonova gozba pokazuje kako je ova grč.-azij. slikarska škola imala poteškoća u kopiranju dubinske perspektive s predloška izvedenog u aleksandrijskoj maniri. Prema mišljenju F. Wickhoffa minijature Bečke geneze izvodilo je pet ruku, koje su crple poticaje iz dvaju različitih izvora. D. V. Ajnalov razlikuje također dvije grupe minijatura. Jedno su minijature s koloriranom pozadinom, vedrim ili naoblačenim nebom, koje tvore male četverokutne slike i čini se kao da su kopirane iz jednoga rukopisa u stilu ambrozijanske »Ilijade« i vatikanskoga Vergilija. Druge, na kojima je na fondovima sačuvan purpur pergamene, razvijaju se u kontinuiranom nizu, često bez okvira, s jedne strane lista kodeksa na drugu ili su smještene u dva registra jedna iznad druge, pa su bez sumnje kopirane iz nekoga rotula nalik na Jozuin. Obje su grupe vjerno sačuvale tradiciju helenističke umjetnosti. Aleksandrijsko podrijetlo Bečke geneze potvrđuje osim pejzaža i znatan broj alegorijskih figura (alegorija izvora — ženski torzo s prevaljenim ćupom iz kojega teče voda u sceni Susret Rebeke i Eleazara; alegorijski lik Pokajanja koji prati Adama i Evu), a i činjenica, što je u njoj povijest Josipova dana sa svim detaljima koji se javljaju i na reljefima iz života Josipova na Maksimijanovoj katedri u Ravenni. S obzirom na frapantne sličnosti s nekim detaljima na dekorativnoj borduri antiohijskog mozaičkog pavimenta »Godišnjih doba«, Ch. R. Morey je sklon i ovaj rukopis lokalizirati u Antiohiju, kamo ga, među ostalima, smještava i H. Gerstinger (»Die Wiener Genesis«, 1931). Međutim, suprotno mišljenje (D. T. Rice, W. Sas-Zaloziecky) locira Bečku genezu u Konstantinopol. Raskošni scenarij na minijaturama, grč. pismo, iluzionizam kao direktni nastavak zapadnorim. iluzionizma, visoka kvaliteta i dvorski kostimi govore u prilog argumentaciji gornje teze. Konačno, i stilski srodne minijature bečkoga Dioskurida daljnji su putokaz za lokaliziranje Bečke geneze u Konstantinopol. Poredba sa zapadnorim. spomenicima slikarstva (npr. s mozaicima u Sta Maria Maggiore u Rimu i u S. Apollinare Nuovo u Ravenni) opravdava dataciju Bečke geneze u vrijeme oko god. 500. — Kako se dugo kasnoant. iluzionistički stil zadržao u ist. pokrajinama carstva, pokazuje Rabulino evanđelje (Firenca, Biblioteca Laurentiana, Plut. I, Cod. 56) koje je 584 u manastiru Zagba u Mezopotamiji ilustrirao monah Rabula. Ovdje se susreću uokvireni prizori na čitavoj stranici kodeksa (Raspeće, Uskrsnuće, Uzašašće, Silazak sv. Duha) i marginalne minijature, sitne scene na stranicama kanonskih ploča. Minijature, u poredbi s onima iz Evanđelja iz Rossana i fragmenta iz Sinope ponovno uvode u slikarstvo ant. zatvoreni optički prostor. Iluzionizam ne zahvaća samo figure i prostor, već daje i atmosferske promjene. I pored lokalnih, izrazito orijentalnih, motiva i elemenata, ove minijature pokazuju još uvijek iluzionističke osnove kasnoant. i starokršćanskoga slikarstva.<br /> <strong>PRIMIJENJENA UMJETNOST. </strong>Iz starokršćanskog perioda sačuvana su brojna djela s područja primijenjene umjetnosti i umjetnoga obrta, koja su služila za liturgijske potrebe i u svakidašnjem životu. Ona pružaju nadopunu poznavanju starokršćanskih ikonografskih tipova. Utjecaj helenizma osjeća se najjače na djelima toreutike. Srebrni moćnik u obliku kutije s kraja IV <em>st.</em> u S. Nazaro Maggiore u Milanu (prizori iz Staroga i Novoga Zavjeta) ide u red najstarijih starokršćanskih čakanovanih radova. Na njegovu pokrovu prikazan je na prijestolju mladenački Krist između apostola Petra i Pavla, dok su na prizoru Poklonstva djetetu (na bočnoj strani) mudraci odjeveni kao ant. filozofi. Prema novijim istraživanjima moćnik je izrađen u sjev. Italiji, vjerojatno u Milanu (F. Volbach); A. Venturi ga je prije toga lokalizirao u Rim, a O. Wulff na Istok. Iz druge pol. V <em>st.</em> potječe ovalni moćnik u obliku male srebrne pikside, nađen u Castello di Brivio u Lombardiji (Pariz, Louvre), koji H. H. Arnason (»Early Christian Silver of North Italy and Gaul«, 1938) zajedno s još dva srebrna moćnika u riznici katedrale u Gradu i sa srebrnom bocom sa scenom Ozdravljenja slijepca u Londonu (British Mus.) smatra sjeveroitalskim radovima. U Siriji, napose u Antiohiji i njezinoj okolici, razvili su se u V i VI <em>st.</em> atelieri u kojima su se izrađivali razni kršćanski srebrni (djelomično i pozlaćeni) predmeti. Jedno od najznačajnijih a možda i najstarijih djela ovih ateliera reprezentira srebrni kalež iz Antiohije (New York, Metropolitan Mus.). Njegov dekor — dva mladenačka lika Kristova okružena apostolima koji sjede u naslonjačima usred vinove loze pune grozdova i ptica — izveden je još u tradiciji helenističke umjetnosti. G. A. Eisen (»Preliminary report on the great chalice of Antioch«, 1916; »The Great Chalice of Antioch«, 1923) datirao ga je u I <em>st.,</em> L. Bréhier (»Les Trésors d’argenterie syrienne et Pécole artistique d’Antioche«, 1920) najprije u IV <em>st. </em>a kasnije (1936) u V <em>st.,</em> Ch. Diehl (1921) postavio je alternativu — III ili prva pol. IV <em>st.,</em> dok ga R. P. G. de Jerphanion (»Le calice d’Antioche«, 1926) datira oko 500. S područja Antiohije, ali iz nešto mlađeg razdoblja, potječe nekoliko srebrnih liturgijskih predmeta kojih su figure i ornamenti izvedeni u tehnici čakanovanja; ti predmeti nose na stražnjoj strani kontrolnu puncu s imenima carskih funkcionera koji su nadzirali izradbu tih predmeta (srebrna patena nađena u mjestu Riha kraj Antiohije [Washington, Dumbarton Oaks Coll.] iz poč. VI <em>st.</em> i njoj slična srebrna plitica s prizorom pričesti apostola nađena u Stûmi u okrugu Alepa [Istambul, Muzej antike] iz nešto kasnijega vremena sa žigom cara Justina II). Blizu Emese (Homs) u Siriji nađena je srebrna vaza s reljefno izrađenim poprsjima Krista i apostola u medaljonima (Pariz, Louvre); ornament i stil upućuju na VI <em>st.</em> Nalaz raznoga srebrnog posuđa na Cipru (Kerynia) iznio je na svjetlo i srebrni pladanj (London, British Museum) iz vremena oko 600 s poprsjem sv. Sergija unutar raskošno izvedenoga ornamentalnog okvira u niello-tehnici. Stilsku srodnost sa suvremenim starokršćanskim reljefima u bjelokosti pokazuje srebrni tanjur iz VI <em>st.</em> u Lenjingradu (Ermitaž) sa dva stojeća anđela pokraj velikoga križa. Zanimljivi su također primjerci ovalna srebrna piksida (Rim, Vatikan) iz VI <em>st.</em> nađena u Henchir Ziraza u Numidiji sa simboličnim jaganjcima i mladim Kristom kao i srebrni Çirga relikvijarij otkriven u Isauriji (Adan, Eski Eserler Müzesi; H. Buschhausen »Frühchristliches Silberreliquiar aus Isaurien«, 1962—63).<br /> U posebnu grupu zlatarskih radova ulaze medalje, enkolpiji, amuleti, mali križevi (npr. onaj iz S. Cyriaka u Vatikanu) i prsteni s gemama, dragim kamenjem, ugraviranim simbolima (golub, riba, brod, sidro, lira) i natpisima. Sirijskoj grupi srebrnih predmeta treba pribrojiti i grupu zlatnih enkolpija, koji tehnički stoje bliže novcima i medaljama. Ikonografski, ta djela pokazuju tijesnu vezu s poznatom srebrnom ampulom u Monzi (riznica katedrale) iz vremena oko 600 s prizorima Uzašašća Kristova i Adoracije pastira i mudraca. Najkarakterističniji je u tom pogledu veliki zlatni medaljon s dvije zlatne ogrlice (oko 600) nađen kod mjesta Lambousse na Cipru (Washington, Dumbarton Oaks Coll.), s prizorom Marije na prijestolju između dva anđela te Rođenjem Kristovim i Adoracijom mudraca na aversu, a s prizorom Krštenja Kristova s personifikacijom Jordana i dvjema nereidama na reversu. Bogati nalaz dragocjenoga nakita iz Assiûta (Antinopolisa) u Egiptu sadrži, pored ostaloga, i zlatni medaljon u tehnici »à jour« (VI/VII <em>st.</em>) s reljefom Navještenja, koji visi na raskošnoj ogrlici ukrašenoj zlatnicima (Berlin, Staatliche Mus.). Prstenje je bilo redovito ukrašeno kršćanskim simbolima. Među najljepše primjerke ide zlatni vjenčani prsten-pečatnjak iz V <em>st.,</em> koji se sastoji od malih medaljona s poprsjima (London, British Mus.), i zlatni prsten sa sitnim prizorima iz života Kristova, vjerojatno iz VI <em>st.</em> u Muzeju u Palermu. Od starokršćanskih narukvica treba spomenuti dvije zlatne natukvice iz Kaira (London, British Mus.) iz V/VI <em>st.</em> vjerojatno sirijske provenijencije (na jednoj od njih nalazi se na prednjoj okrugloj pločici poprsje Marije-oranta) i nekoliko koptskih srebrnih narukvica s orantima, kristološkim scenama (Navještenje, Rođenje, Krštenje, Raspeće, Uskrsnuće) i likom sv. Menasa. Starokršćanske gerne i amuleti sadrže razne simbolične i figuralne ukrase. Ikonografski zanimljivu grupu prezentiraju orijentalne gerne iz III i IV <em>st.</em> Razni kršćanski motivi bili su ugravirani i na čašama. Pri tom su pojedine slike bile pojačane tekućim šarenim staklom, zlatom ili bojama (primjerci u muzejima u Trieru, Kölnu, Strasbourgu i Londonu). U Rimu sa između III i VI <em>st.</em> bile naročito omiljele starokršćanske »zlatne« čaše kao pokloni; prigodice su ih vjerojatno upotrebljavali kod agapa (gozba). Na svojem graviranom i zlatnim listićima ispunjenom dnu pokazuju likove i scene iz rim. slikarstva u katakombama (Krist i apostoli, Dobri pastir, Jona, Danijel, Abraham, Suzana, Lazar, oranti), slike darovatelja i prizore iz dnevnoga života. Fragmenti takvih čaša našli su se uzidani u pločama koje su zatvarale locule u katakombama. Čuven je dobro sačuvani primjerak čaše iz Podgorice (IV <em>st.</em>) s ugraviranim likovima Abrahama i Izaka, Adama i Eve, Jone, Danijela, triju mladića u užarenoj peći itd. danim u primitivno-infantilnom stilu. U najnovije vrijeme otkriven je u Štrbincima kod Đakova ulomak takve čaše s portretima bračnoga para (druga pol. IV <em>st</em>.). U ikonografskom smislu naročito instruktivnu grupu predstavljaju olovne ampule (oko god. 600) u Muzeju u Monzi. Ikonografski motivi na tim ampulama (Raspeće, Grob Kristov, Krštenje Kristovo, Uzašašće Kristovo i dr.) preuzeti su s monumentalnih kompozicija (fresaka ili mozaika), koje su nekad dekorirale crkve u Jeruzalemu, Betlehemu i Nazaretu. О palestinskim ampulama u Monzi i Bobbiju napisao je studiju A. Grabar (»Les Ampoules de Terre Sainte. Monza-Bobbio«, 1958). Pored ovih olovnih, sačuvale su se u velikom broju i glinene ampule, podrijetlom iz Egipta, dekorirane likom aleksandrijskoga mučenika sv. Menasa. Dvije takve glinene ampule nađene su i u Dalmaciji (Split, Arheol. muz.). U svim pokrajinama Rimskog Carstva u vrijeme širenja kršćanstva pojavljuju se i brojne glinene uljanice, čiji je kršćanski značaj naglašen monogramom Kristovim ili kojim drugim starokršćanskim simbolom. Značajna ali rjeđa pojava su brončane uljanice i brončani svijećnjaci s dekorom nalik onome kod glinenih svjetiljaka. Neke od tih svjetiljaka imaju oblik broda (Firenca, Mus. archeologico, IV <em>st.</em>), bazilike (svjetiljka iz zbirke Bazilevski), ljudske figure (sv. Petar s križem u Staatliche Mus. u Berlinu) ili grifona (Hartford, Wadsworth Atheneum, IV <em>st.</em>). Najstarijem crkvenom inventaru pripadaju i brončane kadionice, često ukrašene i starokršćanskim figuralnim prizorima (npr. primjerak iz Sirije iz VI <em>st.</em> u Staatliche Mus. u Berlinu), nađene u Egiptu, Siriji i ostalim zemljama Mediterana. U apsidi starokršćanske crkvice u Klapavicama nedaleko od Klisa otkrivena je mala brončana kadionica iz VI <em>st.</em> s golubicom na vrhu pokrivala nalik na ciborij. Nekoliko koptskih brončanih kadionica (Berlin, Staatliche Mus.) pokazuje različite tipove i osebujne oblike izvedene djelomično u tehnici »à jour«. — Iz egipat. nekropola Antinoe i Akhmin (stari Panopolis) sačuvala su se pretežno fragmentarno brojna tkanja svjetovne i liturgijske odjeće (V—VII <em>st.</em>) s ornamentalnim uzorcima ili utkanim slikovnim motivima koji pokazuju, pored helenističkih, već izrazito koptske oblike. Najzanimljivija među svilenim tkaninama kasnijega datuma, VII/VIII <em>st.,</em> ima figuralne medaljone Navještenja i Rođenja Kristova na crvenoj pozadini (Rim, Vatikan, Mus. Cristiano). — Najstariji kršćanski rad izveden u tehnici kloazoniranog emalja vjerojatno je križ iz V/VI <em>st.</em> s kristološkim scenama (Lateran, Sancta Sanctorum). Neki smatraju da je izrađen negdje u Prednjoj Aziji, dok ga drugi lokaliziraju u Palestinu (Jeruzalem), gdje je u poč. VI <em>st.</em> evala industrija devocionalija.<br /> LIT.: <em>W. Salzenberg,</em> Altchristliche Denkmäler Constantinopels, Berlin 1854. — <em>R. Garrucci,</em> Storia dell’arte cristiana nei primi otto secoli della Chiesa, I—VI, Prato 1873—81. — <em>E. Le</em> <em>Blant,</em> Étude sur les sarcophages de la ville d’Arles, Paris 1878. — <em>Isti,</em> Les sarcophages chrétiens de la Gaule, Paris 1886. — <em>H. Holtzinger,</em> Die altchristliche Architektur in systematischer Darstellung, Stuttgart 1889. — <em>J. Wilpert,</em> Die Katakombengemälde und ihre alten Copien, Freiburg i. Br. 1891. — <em>F. Wickhoff</em> i <em>R. Hartel,</em> Die Wiener Genesis, Wien 1895. — <em>F. X. Kraus,</em> Geschichte der christlichen Kunst, I, Freiburg i. Br. 1896. — <em>G. Stuhlfauth,</em> Die altchristliche Elfenbeinplastik, Freiburg i. Br. i Leipzig 1896. — <em>C. M. Kаиfтапп,</em> Die sepulcralen Jenseitsdenkmäler der Antike und des Urchristentums, Mainz 1900. — <em>A. Riegl,</em> Die spätrömische Kunstindustrie, Wien 1901. — <em>A. Venturi,</em> Storia dell’arte italiana, I, Milano 1901. — <em>J. Strzygowski,</em> Orient oder Rom, Leipzig 1901. — <em>Isti,</em> Hellenistische und koptische Kunst in Alexandria, Wien 1902. — <em>F. Witting,</em> Die Anfänge der christlichen Architektur, Strassburg 1902. — <em>J. Strzygowski,</em> Kleinasien, ein Neuland der Kunstgeschichte, Leipzig 1903. — <em>J. Wilper</em>, Die Malereien der Katakomben Roms, I—II, Freiburg i. Br. 1903—04. — <em>A. Peraté,</em> Les commencements de l’art chrétien en Occident, u djelu A. Michel, Histoire de l’art, I/1, Paris 1905. — <em>L. v. Sybel,</em> Christliche Antike, I—II, Marburg 1906—09. — <em>H. Leclercq,</em> Manuel d’archéologie hrétienne, I—II, Paris 1907. — <em>J. Strzygowski, </em>A sarcophage of the Sidamara type, Journal of hellenic studies, 1907. — <em>H. Dütschke,</em> Ravennatische Studien, Leipzig 1909. — <em>M. Laurent,</em> L’art chrétien primitif, Bruxelles 1911. — <em>F. Wickhoff,</em> Römische Kunst (Die Wiener Genesis), Berlin 1912. — <em>O.</em> <em>Wulff,</em> Die altchristliche Kunst, HdKW, Berlin-Neubabelsberg 1913—14. — <em>F. Bulić,</em> La cattedra di avorio di San Massimiano, VjAHD, 1915, 38. — <em>J. Wilpert,</em> Die römischen Mosaiken und Malereien der kirchlichen Bauten vom 4. bis zum 13. Jh., I—IV, Freiburg i. Br. 1916. — <em>B. Smith,</em> The alexandrian origin of the chair of Maximian, American Journal of Archaeology, 1917. — <em>H. Achelis,</em> Der Entwicklungsgang der altchristlichen Kunst, Leipzig 1919. — <em>L. v. Sybel,</em> Frühchristliche Kunst, München 1920. — <em>J. Strzygowski, </em>Ursprung der christlichen Kirchenkunst, Leipzig 1920. — <em>H. Berstl,</em> Das Raumproblem in der altchristlichen Malerei, Leipzig 1920. — <em>J. Wilpert,</em> Die altchristliche Kunst Roms und des Orients, Zeitschrift für katholische Theologie, 1921. — <em>C. R. Morey,</em> The Origin of the Asiatic Sarcophagi, The Art Bulletin, 1921, IV. — <em>K. M. Kaufmann,</em> Handbuch der christlichen Archäologie, III, Paderborn 1922. — <em>H. Glück,</em> Die christliche Kunst des Ostens, Berlin 1923. — <em>M. v. Berchem</em> i <em>E. v. Clouzot,</em> Mosaïques chrétiennes du IV<sup>e</sup> au X<sup>e</sup> siècle, Genève 1924. — <em>C. R. Morey,</em> the sources of the mediaeval style, The Art Bulletin, 1924. — <em>M.</em> <em>Dvořák,</em> Katakombenmalereien. Die Anfänge der christlichen Kunst, u djelu Kunstgeschichte als Geistesgeschichte, München 1924. — <em>K. Pfister,</em> Katakombenmalerei, Potsdam 1924. — <em>Ch. Diehl,</em> Manuel d’art byzantin, I, Paris 1925. — <em>H. W. Beyer,</em> Der syrische Kirchenbau, Berlin. 1925. — <em>O.</em> <em>Dalton,</em> East christian art, Oxford 1925. — <em>A. Muňoz,</em> L’église de Sainte Sabine à Rome, Rome 1925. — <em>H. Spanner</em> i <em>S. Guyer,</em> Rusapha, Berlin 1926. — <em>W. Neuss,</em> Die Kunst der alten Christen, Augsburg 1926. — <em>P. Styger,</em> Die altchristliche Grabeskunst, München 1927. — <em>O.</em> <em>Beyer,</em> Die Katakomben, Tübingen 1927. — <em>A. M. Friend,</em> The portraits of the evangelistsin Greek and Latin manusenpts, Art Studies, 1927·— <em>P. Toesca,</em> Storia dell’arte italiana, I, Torino 1927. — <em>L. Bréhier,</em> L’art chrétien, II, Paris 1928. — <em>R. Kömstedt,</em> Vormittelalterliche Malerei, Augsburg 1929. — <em>H. C. Butler,</em> Early churches in Syria, fourth to seventh centuries, Princeton 1929. — <em>Ch. R. Morey,</em> Notes on east christian miniatures, The Art Bulletin, 1929. — <em>H. Campenhausen,</em> Die Passionssarkophage, Marburg 1929. — <em>O.</em> <em>Thulin,</em> Die Christus-Statuette in Museo Nazionale Romano, Römische Mitteilungen, 1929. — <em>J. Wilpert,</em> I Sarcofagi cristiani antichi, I—II, Roma 1929—36. — <em>G. Galassi</em>, Roma о Bizanzio, Roma 1930.— <em>I. Cankar,</em> Razvoj stila v starokršćanski dobi in zgodnjem srednjem veku, 2, Ljubljana 1930. — <em>Ć. Truhelka</em>, Starokršćanska arheologija, Zagreb 1931. — <em>V. Molè,</em> Historja sztuki starochrześcijańskiej i wczesnibizantyńskiej, Lwów 1931. — <em>H. Gerstinger, </em>Die Wiener Genesis, I—II, Wien 1931. — <em>G.</em> <em>Duthuit,</em> La sculpture copte, Paris 1931. — <em>M. Lawrence,</em> Columnar sarcophagi of the Latin west, The Art Bulletin, 1932. — <em>O. Marucchi,</em> Le catacombe romane, Roma 1933. — <em>S.</em> <em>Guyer,</em> Die Bedeutung der christlichen Baukunst des inneren Kleinasiens für die allgemeine Kunstgeschichte, Byzantinische Zeitschrift, 1933. — <em>P. Styger,</em> Die römischen Katakomben, Berlin 1933. — <em>F. Wirth, </em>Römische Wandmalerei vom Untergang Pompejis bis zu das Ende des 3. Jahrhunderts, Berlin 1934. — <em>E. W. Anthony,</em> A history of mosaics, Boston 1935. — <em>F. Gerke,</em> Der Sarkophag des Junius Bassus, Berlin 1936. — <em>C. Cecchelli,</em> La cattedra di Massimiano ed altri avori romano-orientali, Roma 1936—44. — <em>J. Strzygowski</em> i <em>G.</em> <em>Millet,</em> L’ancien art chrétien de Syrie, Paris 1936. — <em>A.</em> <em>C.</em> <em>Soper,</em> The Latin style on Christian sarcophagi of the fourth century, The Art Bulletin, 1937. — <em>F. Gerke,</em> Die christlichen Sarkophage der vorkonstantinischen Zeit, Studien zur spätantiken Kunstgeschichte (Berlin), 1940.·— <em>E. Dyggve,</em> Probleme des altchristlichen Kultbaus, Zeitschrift für Kirchenkunde, 1940. — <em>J. Kollwitz,</em> Oströmische Plastik der Theodosianischen Zeit, Berlin 1941. —<em>J. W. Crowfoot,</em> Early churches of Palaestina, London 1941. — <em>F. Gerke,</em> Christus in der spätantiken Plastik, 2, Berlin 1941. — <em>Ch. R. Morey, </em>Early Christian art, Princeton 1942. — <em>S.</em> <em>Bettini,</em> Frühchristliche Malerei, Wien 1942. — <em>E. Lucchesi</em> <em>Palli</em>, Die Passions- und Endszenen Christi auf der Ciboriumsäule von San Marco in Venedig, Praha 1942. — <em>M.</em> <em>Lawrence,</em> The sarcophagi of Ravenna, New York 1945. — <em>A. Grabar,</em> Le martyrium, Paris 1946. — <em>K. Weitzmann,</em> Illustration in roll and codex, Princeton 1947. — <em>W. Lowrie, </em>Art in the early church, New York 1947. — <em>K. Weitzmann,</em> Josua roll, Princeton 1948. — <em>F. W. Deichmann,</em> Frühchristliche Kirchen in Rom, Basel 1948. — <em>G.</em> <em>Bovinı</em>, I sarcofagi paleocristiani, Roma 1949. — <em>A. Stange,</em> Das frühchristliche Kirchengebäude als Abbild des Himmels, Köln 1950. — <em>E. Dyggve,</em> History of Salonitan christianity, Oslo 1951. — <em>E. H. Swift,</em> Roman sources of Christian art, New York 1951. — <em>W. F. Volbach,</em> Elfenbeinarbeiten der Spätantike und des frühen Mittelalters, Mainz 1952. — <em>J. G. Davies,</em> The origin and development of the early Christian church architecture, New York 1953. — <em>J. Natanson, </em>Early christian ivories, London 1953. — <em>J.</em> <em>Kollwitz,</em> Das Christusbild des 3. Jahrhunderts, Orbis Antiquus (Münster), 1953. — <em>О. О. Nordstrom,</em> Ravennastudien, Uppsala 1953. — <em>W. Weidle,</em> Mosaïques paléochrétiennes et byzantines, Milano i Firenze 1954. — <em>J. Kollwitz</em>, Sarkophage Ravennas, Freiburg i. Br. 1956. — <em>G. Bovini</em> i <em>L. B. Ottolenghi,</em> Catalogo della Mostra degli avori dell’alto medio evo, Ravenna 1956. — <em>D. Talbot</em> <em>Rice,</em> The beginnings of Christian art, London 1957. — <em>Đ. Bošković,</em> Arhitektura srednjeg veka, Beograd 1957. — <em>W. F. Volbach,</em> Frühchristliche Kunst, München 1958. — <em>D. Talbot</em> <em>Rice,</em> Kunst aus Byzanz, München 1959. — <em>W. R. Sas-Zaloziecky,</em> Die altchristliche Kunst, Frankfurt/M. i Berlin 1963.<tab>Ž. J.</tab><br /> <em>VIDI PRILOG</em>",4,starokrscanska-umjetnost.pdf,
ŠPANJOLSKA,372,"<strong>ŠPANJOLSKA (Estado Español), </strong>država u jugozap. Evropi na Pirenejskom poluotoku.<br /> Poznavanje španj. likovne umjetnosti kao značajne i osebujne cjeline u okviru evr. umjetnosti nije dugoga vijeka. Njeno je značenje otkriveno tek u XIX i u poč. XX <em>st.</em> Od stoljetne lik. prošlosti bilo je ponajbolje poznato slikarstvo španj. baroka (XVII <em>st.</em>), koje su u mnogo navrata obrađivali domaći i strani stručnjaci; ono se činilo ne samo nadasve zanimljivim i prema tome zamamljivim, a u velikim ličnostima toga slikarstva bila je sadržana sinteza svega onog što im je prethodilo. Te su velike ličnosti zasjenile prošla i te kako važna i značajna lik. zbivanja, što su na Iberskom poluotoku trajala duga stoljeća te stvarala onu posebnu atmosferu u kojoj se rađala španj. arhitektura, kiparstvo, slikarstvo i precizna i preciozna primijenjena umjetnost.<br /> Zemlja koja je stvorila tu osebujnu umjetnost puna je kontrasta i prividnih paradoksa. U prošlosti su se u njoj sukobljavale etničke jedinice oprečnih vjerovanja i shvaćanja. Nastajala su sasvim neočekivana križanja i miješanja, no unatoč tome održala se kroz vjekove konstanta atmosfere istovetnih neizbrisivih značajka, koju je diktirala sama zemlja. Španjolska je u odnosu prema pojedinim središtima civilizacije zemlja periferna, a u ponekim svojim lik. fazama izrazito hibridna. Prihvaćala je gotove strane oblike te ih adaptirala, a svojom vitalnošću, velikom kreativnom snagom i sposobnošću imaginacije pretvarala ih u vrednote koje nipošto ne zaostaju za preuzetim uzorima. Po Lamperezovoj tvrdnji »španjolska je umjetnost umjetnost naplavina«, a po B. Bevanu: »Strani su valovi utjecaja zapljuskivali tu zemlju, a ti su se valovi splašnjivali ili su nestajali ostavljajući iza sebe svoj biljeg«. Zbog toga razloga nema španj. arhitektura svoju povijest povezanu u jednom slijedu, već ima cijelu seriju povjesnica raznorodnih arhitektura koje su trajale ne samo u različitim periodima već i u suprotnim usmjerenostima. Jedan dio tih historija počinje u Aziji, drugi u Evropi, a treći u ^frici; dok se neki dijelovi te serije završavaju u Maroku, poneki još i danas traju u Latinskoj Americi s onu stranu Atlantika koji je danas preuzeo prijašnju ulogu Sredozemlja.<br /> Iberski poluotok posvema je osebujna zemlja, po svim svojim značajkama raznolika od Evrope. Njegova je osobitost u konfiguraciji tla, klimi i vegetaciji, a ponajviše u kontrastima terena. Činjenica je, da je u toj zemlji kontrasta heterogeno stanovništvo, što je tu vjekovima živjelo, međusobno se borilo i satiralo ali i miješalo, poprimalo istovetne značajke. Njegovu ćud i temperament formirale su izrazite suprotnosti, vjerske borbe i sukobi. Usred krajina prepunih kontrasta, od grubih i surovih do najtankoćutnijih, rasla je vizija toga pučanstva. Rastao je strastveni misticizam kraj same stvarnosti, razvijala se emocionalnost i posebna nepopustljiva upornost imaginacije. Kao odraz svih tih protuslovlja javlja se u likovnom izražavanju sklonost za pretjerivanje. »Možemo pratiti pretjerane oblike u Herrerinom stilu, pretjeran i preobilan ukras kod plateresknog i Churriguerrinog stila, a pretjeranu jednostavnost u klasicističkom stilu. Platereskni stil mogao bi se činiti kao nepoznavanje ideala tal. renesanse, ali taj španj. način pretjerivanja nije samo rezultat neznanja. On je u stvari konzervativan izraz davnih ideala iz pređašnjih perioda i kao takav pun draži u svom španj. prerušenju« (B. Bevan).<br /> PRETHISTORIJA. U doba paleolitika javljaju se po stijenama spilja izvanredne realizacije prethistorije, gotovo savršeni prikazi životinja. Najznačajniji od njih nalaze se u spilji Altamira kod mjesta Santillana del Mar u pokrajini Santander. Ostvario ih je nomad i lovac, pažljiv promatrač pojava oko sebe. Ove lik. realizacije spiljskoga čovjeka izvedene su ili prstom ili pomoću primitivnih kistova od dlaka ili perja ubijenih životinja. Boje su crna, žuta, crvena i smeđa (zemljane boje). One su se u razmrvljenom stanju miješale s mašću ili biljnom mliječi. Prije slikanja paleolitski je čovjek premazivao pećinu smolom ili masti te tako uspio, da su boje zadržale svježinu kroz milenije. Konture likova rezane su oštrim kremenom. Iskorištene su i neravnosti na samoj stijeni; tako su u Altamiri pojedine izbočine obojene te prikazuju siluete životinja. — U neolitiku, zatim u brončano i konačno u željezno doba postaje prijašnji nomad i lovac čovjek sa stalnim boravištem. On gradi selišta, nastambe i utvrde. Govoreći о ostvarenjima Keltibera, M. Dieulafoy kaže: »Njihove zaostale ruševine nazivaju u Španjolskoj despobladosr ili castillars, u Portugalu citanias, a svi ti ostaci ne mogu zatajiti svoju vezu sa starom Grčkom.« Kuće se grade od gruboga kamenoga suhozida, a imaju četverokutni ili kružni oblik. Ako se uokolo pojedinih središta podižu utvrde, one su izvedene na način kiklopskih zidova (Gerona, Olerdula, Tarragona).<br /> Na španj. obalama Sredozemnoga mora uvode pravilan način građenja Feničani, dok su ga na sjever zemlje uveli grč. kolonisti. Ukras tih građevina pripada klasičnoj umjetnosti Helade; način upotrebe toga ukrasa odaje ruku graditelja kojemu je to svojstvo prirođeno. — Iz toga vremenskog razdoblja postoji preko 400 prikaza u kamenu u veličini teleta. Njihovi su oblici dosta neodređeni, te se u pojedinim pokrajinama nazivaju toros i becerros (telad) ili cerdos, porcas i puercas (svinje). Na tim kamenim prikazima ima tragova oslikavanja. Od iberskih kamenih skulptura najvažnije su reljef ratnika iz Osune i ženska bista iz Elche (obje u Parizu, Louvre). Ta izvanredna ženska bista zadržala je na usnicama i u dijelovima marame crvenu boju. Ima velike naušnice u formi koluta, a marama pokazuje sarmatski oblik. Raskošni ukras je tipično fenički. Po svim tim značajkama kao i po fizionomiji ovo se djelo datira U drugu pol. ← V <em>st.</em><br /> VLAST RIMA. Sačuvani spomenici iz doba vlasti Rima nemaju nekih posebnih značajka. Ta je zaostavština antike većma djelo vještih rim. inženjera-konstruktora nego arhitekata. Još prije punskih ratova Rim je spoznao ne samo stratešku već i ekonomsku važnost Iberskog poluotoka, a kad je srušena Kartaga, počelo je sistematsko penetriranje Rima. U vrijeme Oktavijana Rim je već čvrsto držao teren današnje španjolske. Isprepleo je cijeli poluotok cestama i podizao utvrde usred buntovnih plemena. Gradili se gradovi, za kasnijih careva nametala se rim. civilizacija, jezik, bogovi i običaji. U pogledu građevina prestignute su mnoge druge pokrajine Rimskoga Carstva. Akvedukti u Tarragoni i u Segoviji još danas služe svojoj svrsi. I danas postoji u blizini Alcantare 108 <em>m</em> dugi most preko Taja, podignut god. 105. U Meridi (Augusta Emerita) još je u upotrebi granitni most (910 <em>m</em> dug, 11<em> m</em> visok, 5 <em>m</em> širok) na 64 luka, od kojih su tek neki obnovljeni. Amfiteatar u mjestu Itàlica kod Seville četvrti je po veličini u cijelom nekadašnjem imperiju. Hramovi, teatri i terme većinom su u ruševinama, a mramorni stupovi i kapiteli upotrijebljeni su za crkve ili mošeje; za mošeju u Córdobi odvučeno je stotinjak stupova iz Itálike i Meride. Teatar u Saguntu, po grč. uzoru isklesan iz pećine, nazivan je »murviedro« (staro ziđe). Nisu bolje prošli ni trijumfalni slavoluci ni nadgrobni spomenici. Srušeni su »Kula Scipionova« kod Tarragone i mauzolej u Fabari u Aragoniji, koji je imao oblik maloga templum in antis sa četiri toskanska stupa u pronaosu, što su nosili jonski friz s vijencima.<br /> VIZIGOTI. ASTURIJA. Još prije propasti Zapadnorimskog Carstva proširilo se u Španjolskoj kršćanstvo, kako to svjedoče pojedini preostali arhitektonski spomenici. Ti ranokršćanski baptisteriji, bazilike i biskupske palače (Merida) slijede stil kasne rim. arhitekture. Uzor su im poganski hram ili villa. Među ranokršćanskim spomenicima predstavlja izuzetak krstionica S. Miguel u Tarrasi. Ta omanja građevina ima tlocrt u obliku pačetvorine, na čijoj je kraćoj strani ugrađena mala apsida u obliku potkove. Cijeli je prostor raščlanjen u trobrodnu kapelicu s kamenim križnim svodovima. U sredini je basen za uronjavanje kod krštenja, a oko njega osam stupova koji se razlikuju po boji mramora i po obujmu. Njihovi kapiteli sa simboličnim znakovima nose izdužene lukove nad kojima su trompe s malom kupolom. Ta se krstionica datira između 450 i 693. Po arhitektonskim karakteristikama ona se približuje malim osamljenim crkvicama što se nalaze podno Pireneja.<br /> Osebujne su i crkvice vizigotskoga perioda, doba kraljevine Asturije a konačno i mozarapskog vremena. »Postoji naime vizigotski stil u kojemu se sjedinjuju ranokršćanska umjetnost, lokalna tradicija i bizant. umijeće VI i. VII <em>st. </em>u cjelinu posebnoga karaktera, koja se nigdje drugdje ne može sresti. Sasvim su očite isto takve stilske oznake dragocjenih kruna, otkrivenih 1858 u Guarrazaru u blizini Toleda. Danas je jedna u muz. Cluny u Parizu, a druga u Armeriji Real u Madridu. Te zlatne krune nose imena vizigotskih kraljeva Swinthile (621—631) i Rekkesvinda (649—672)« (M. Dieulafoy). U muzeju u Meridi čuvaju se fragmenti izvajanih mramornih ploča s vizigotskim ukrasom. Dekor stupova i transena od kamena, dovratnika s lančanim vijugama, uokvirenih križeva, rozeta i stiliziranog palminog lista izveden je nevješto i primitivno. — Od sačuvanih vizigotskih crkava ponajskladnija je kraljevska zadužbina S. Juan de Bafios. Podignuta je 661 nakon pobjede kralja Rekkesvinda nad Baskima, »treće godine moga slavnoga vladanja« kako je to uklesano na ploči. Unutrašnjost ima na sjev. strani odijeljeni protezis a na juž. strani diakonikon, kakav se nalazi u ranokršćanskim crkvama u Siriji i Armeniji. Vizigotskoj fazi pripada i crkva S. Comba de Bande, kojoj je tlocrt grčki križ, a nad apsidom ima luk u obliku potkove. Slične značajke ima i crkva S. Pedro de la Nave iz VIII <em>st</em>. Njezina jednostavna kamena dekoracija već je bliska rijetkim građevinama Asturije, koje čine osobito značajnu skupinu arhitektonskih spomenika Španjolske.<br /> Invazijom Maura 711 završila se vladavina Vizigota, koja je trajala puna tri stoljeća. Mauri su preplavili cijeli poluotok; održali su se samo planinski dijelovi Galicije i Asturije ispod Pireneja. Slijedio je osnutak novoga kršćanskoga kraljevstva Asturije, što ga je ojačao Alfons Katolički (739—757) pridodavši mu i Galiciju i potiskujući Maure sve više na jug. Tako je stvorena baza otpora i otpočela stoljetna borba za oslobođenje čitavog poluotoka. U toj Uskoj bazi ispod Pireneja rađaju se u to vrijeme potpuno osebujni oblici u arhitekturi. Mnogo je toga preuzeto od Vizigota, no da je mala Asturija bila u vezi sa svijetom Karla Velikoga može se jasno uočiti na asturskim realizacijama.<br /> Glavni spomenici Asturije dijele se na tri skupine. Prvu čine crkve što ih je gradio <em>Tioda</em> za kralja Alfonsa Časnog u njegovoj prijestolnifci Oviedu i u susjednom mjestu Narančo; to su »Câmara Santa«, S. Tirso i San Julian de los Prados. Drugu grupu čine crkve što ih je gradio njegov nasljednik Ramiro I (842—50), a to su: S. María de Naranco, S. Miguel de Lino i S. Cristina de Lena. Te građevine predstavljaju vrhunac što ga je postigla asturijska arhitektura; taj je stilski period dobio i svoje posebno ime »estilo Ramirense«. Treća se skupina sastoji od građevina što ih je osnovao Alfons Veliki (866—910) a to su: S. Salvador de Valdedios (u kojoj se već vide mozarapski utjecaji), S. Salvador de Priesca, S. Pedro de Nora, S. Adrian de Tunon i S. Salvador de Fuentes; kod ove posljednje crkve osjeća se već izrazito miješanje s romanikom. Od crkava u »estilo Ramirense« po konstrukciji i po ukrasu najbogatiji je S. Miguel de Lino. S. Maria de Naranco i S. Cristina de Lena sastoje se od prizemlja i prvoga kata te imaju oblik palače. Građene su od kamena sa svodovima na pojase. S. María de Naranco ima na užim stranama na zapadu i na istoku zidove razriješene sa četiri stupa (dva uzidana), što nose tri izdužena luka. Srednji je luk i najviši i najširi; kapiteli na stupovima ukrašeni su ljudskim likovima odnosno suprotstavljenim lavovima i zmajevima. S. Miguel de Lino ističe se bogatim kamenim transenama.<br /> ISLAMSKA UMJETNOST. Rezidencija maurskih emira a kasnije kalifa bila je Córdoba koja se razvila u žarište islam. civilizacije, znanosti i umjetnosti. U njoj je postojalo 300 mošeja, bogate knjižnice, univerzitet, posebne visoke škole za matematiku i medicinu. U punom cvatu bili su različiti obrti, a napose se izrađivalo raznoliko oružje i oprema. Kovači, zlatari, klesari, rezbari u drvu i u slonovoj kosti, suknari, ćilimari, ljevači bronce, tkalci, krznari i keramičari proizvodili su za izvoz i domaću upotrebu. Na glasu su bile inkrustacije u metalu (oružje, viteška oprema) i radovi u koži s utisnutim zlatnim ukrasom. — Glavni arhitektonski spomenik je mošeja (La Mezquita), što ju je na mjestu porušene vizigotske crkve S. Vicente započeo graditi 785 emir Abderrahman, a koja je dograđivana u toku idućih dvjesta godina. Mošeja s izgledom pačetvorinaste tvrđave ima na sjev. strani zidom zatvoreno dvorište u koje se ulazi na vrata Puerta del Perdón. Dvorište narandža (Patio de los Naranjos) ukrašeno je sa pet šedrvana. U mošeju se ulazi na Puerta de las Palmas. U osi ulaza, na dnu prostora što ga sačinjava šuma niskih stupova nalazi se mihrab. U smjeru sjever-jug teče 19, a u smjeru zapad-istok 36 aleja usporednih stupova koji tvore brodove dosižući visinu od 11 <em>m</em>. »Čini vam se da hodate po nadsvođenoj šumi a ne po nekoj zgradi, jer na koju se god stranu okrenete, oči su vam pred alejama stupova koje se križaju i produžuju u nedogled« (Th. Gautier).<br /> Tih stupova ima 850; oni su od granita, jaspisa, te od zelenoga i ljubičastoga jednobojnoga ili prošaranoga mramora. Dovučeni su sa svih strana svijeta, ponajviše iz porušene Kartage, iz ruševina rim. Meride, iz Francuske (Nimes i Narbonne), iz Tarragone i Seville, a konačno i iz Bizanta. Stupovi imaju raznovrsne kapitele; oni su bez baza, a da bi približno odgovarali visinom, ukopani su djelomice u pod. Stupovi nose dvostruke lukove u obliku potkove, koji su građeni u kombinaciji bijeloga kamena i tamnocrvene opeke. Te šare lukova daju prostoru glavni ukras. Mošeja je tijekom stoljeća pregrađivana, uvećavana i u unutrašnjosti mijenjana, a pošto su Córdobu osvojili 1236 Španjolci, pretvorena je u kršćansku crkvu i doživjela daljnje preinake. Ta je mošeja ujedno i prva islam. građevina na tlu Španjolske, koja ima posebne značajke. Sve su druge građevine iz kasnijega vremena i idu u posve drugi krug maurskih ostvarenja, kojemu pripadaju Alhambra u Granadi te alkazari u Toledu, Sevilli i dr. One pripadaju graditeljskoj školi Magreba (sjeverozap. Afrike), koja se formirala pod kombiniranim utjecajima Perzije i Bizanta, ili tzv. mozarapskoj umjetnosti.<br /> MOZARAPSKA UMJETNOST. Mauri su u prvo vrijeme nakon zauzeća gotovo cijele Španjolske pokazivali izričitu toleranciju prema novim podanicima, kojima je bila ostavljena sloboda ispovijedanja svoje vjere. To je stanje rezultiralo postepenim asimiliranjem kršćanskog i islamskog stanovništva. Za arabizirano pučanstvo nastalo je ime Mozarab ili Musta’rib. U vrtlogu tadašnjih zbivanja nastajala je na sjeveru zemlje mozarapska umjetnost, naročito arhitektura posebnih osebujnih karakteristika — mješavina ranoromaničkih i maurskih elemenata. Kad su potkraj IX i u početku X <em>st.</em> počeli progoni kršćana, i mnogi su graditelji bježali iz Córdobe na sjever, u Aragoniju i Asturiju. Ovi graditelji, zidari i klesari imali su za uzor mošeju u Córdobi; sklanjajući se pred progonima, proširili su maurski način gradnje, primjenu ukrasa i raspored prostora. Njihova ostvarenja poprimala su čas više a čas manje maurskih elemenata. U svima je dominirao potkovasti luk, a u jednostavne tlocrte postavljaju se stupovi koji su nosili većinom vizigotske bačvaste svodove na pojase. Pojedine takve crkvice bile su eremitska svetišta ugrađena u pećine. Većih je razmjera crkva San Miguel de Escalada (León) iz 930, koja ima na juž. strani portik sa 12 potkovastih lukova što počivaju na fino cizeliranim kapitelima. Stupovi u unutrašnjosti preuzeti su iz ranije crkve i iz rim. ruševina. I trijumfalni luk ispred apside ima oblik potkove. Glavni brod i bočni brodovi imaju krasan drveni strop stila mudéjar iz XIV <em>st.</em> Istoj skupini pripadaju crkve u mjestima Santiago de Penalba (León, građena 931—37) i Santo Tomas de las Ollas. Santa Maria de Melque izgrađena je od grubih blokova bez ikakva kiparskog ukrasa. Više ukrasa ima crkva u mjestu Quintanilla de Lara u kojoj je bogato skulptiran potkovasti trijumfalni luk. Za mozarapsku fazu značajan je i samostan San Millán de la Cogolla a napose je važno svetište eremita San Baudel de Berlanga kao građevina ponajviše maurska od svih drugih iz XI <em>st.</em> U sredini broda je golem stupac koji nosi rebra svoda; na tribuni postoje zidne slike kao svjedočanstvo mozarapskoga slikarstva iz XII <em>st.</em> Jedan od najskladnijih objekata mozarapskog umijeća, eremitska crkva Santo Cristo de la Luz u Toledu, građena je u vrijeme dok su još Mauri vladali ovom bivšom prijestolnicom Vizigota. U Toledu je nešto kasnije izgrađena vanredno bogato ukrašena sinagoga, danas kršćanska crkva. Sačuvana je i bogata ostavština mozarapske primijenjene umjetnosti. Kalifi su u Córdobu pozivali različite majstore iz Perzije i Sirije, a među njima i rezbare u bjelokosti koji su za kalife izrađivali male kovčege za dragocjenosti; oni nose njihova imena, a jedan i dataciju (912). U katedrali u Pamploni čuva se osobito lijepi veliki kovčeg (1005) na kojemu su u reljefu prikazane scene lova i borba pod sasanidskim utjecajem. Pojedini kovčezi izvodili su se i za kršćanske vladare. Iz X i XI <em>st.</em> sačuvan je niz iluminiranih crkvenih knjiga i kodeksa (u pojedinima ima portretnih minijatura i prikaza crkava), velik broj relikvijarija od zlata, zatim zlatnoga nakita s dragim kamenjem, malih graviranih crteža i iskucanih reljefa.<br /> ROMANIKA I STIL MUDÉJAR. Vizigotski, asturijski i mozarapski arhitektonski objekti mogu se uza sve stilske heterogenosti svesti na zajednički nazivnik predromanike, a proističu iz ranokršćanske umjetnosti. Kako su kršćanske sile, dezintegrirane u male državice, polagano potiskivale Maure, mogla se nadošla nova faza romanike širiti tek u sjev. provincijama. Ona se tu rascvala u svoj svojoj čistoći, kako to pokazuju krasne i velike katedrale u gradovima i manjim mjestima Galicije i Navarre. Za vladavine Sancha III (1001—35) nastaju u Navarri za benediktince iz Clunyja prve romaničke katedrale San Salvador u Fuentesu i San Martin u Frómisti. Alfons VI započeo je 1073 graditi baziliku u gradu Santiago de Compostela na mjestu svetišta što su ga 997 razorili Mauri. Ta zavjetna hodočasnička bazilika sa tri broda i transeptom jedina je tadašnja romanička građevina s deambulatorijem i radijalnim kapelama. Imala je devet zvonika, tri fasade i iznad križišta kupolu na trompama s lanternom. Kao graditelji (»magistri mirabiles«) spominju se Francuzi <em>Bernard</em> i <em>Robert.</em> Završena je 1128, a kasnije utvrđena i dograđivana. Njen je najstariji dio ulaz na juž. fasadi transepta, »Puerta de las Platerias« (1103), bogato ukrašen romaničkom skulpturom što ju je izveo majstor <em>Mateo</em> (1168—88); to jedinstveno djelo, poznato pod imenom »Portico de la Gloria«, znači vrhunac romaničke skulpture u Evropi. Smatraše da je majstor <em>Mateo</em> radio i na velikim portalima katedrala u San Vicenteu i Ávili i na mostu Puente-Cesures u Galiciji. Alfons VI počeo je graditi i crkvu Colegiata de San Isidro u gradu Leónu; crkva je trobrodna sa transeptom. Posebnu varijantu predstavlja crkva San Pedro de Galliganu, ispred koje je kao neki narteks grobna kapela — panteon starih kastilijskih kraljeva. Istoj grupi pripada i katedrala San Salvador u Avili, u kojoj se nalazi i crkva San Vicente iz XI <em>st.</em> U katedrali u Zamori javljaju se elementi različiti od onih koji su nastali pod utjecajem Clunyja. Stara katedrala u Salamanki (1120—78) i izvanredno lijepa Colegiata u Toru (XII <em>st.)</em> karakteristične su romaničke građevine. Posebna obilježja imaju romaničke crkve Segovije San Martín, San Esteban (obje s porticima a S. Esteban i sa zvonikom), San Millán, San Juan de los Caballeros i San Lorenzo—sve iz XII <em>st.</em> Klaustar samostana San Juan de Duero ima potkovaste lukove u kojima se prepliću kombinirani maurski i romanički elementi; ta je kombinacija iz XIII <em>st.,</em> kad se već počela javljati gotika. Najranija je romanička crkva od opeke San Tirso u Sahagúnu iz 1123 s oblom apsidom i slijepim arkadama izvedenim od opeke po uzoru na arkade od kamena. Dok su romaničke crkve i crkvice na sjeveru građene od kamena, na jugu prevladavaju građevine u opeki koja je služila i za gradnju utvrda, kako to pokazuje vizigotska prijestolnica Toledo. Posebno značenje ima fortifikaciona arhitektura — gradovi (burgovi), zamkovi, utvrde i kašteli što su ih na važnim strateškim položajima zidali kršćani prvotno da se obrane od provale Maura, a kasnije Mauri na svojem prisilnom povlačenju, da se brane od kršćanskih feudalaca. To je bila prva faza, no najveći broj tih utvrda podignut je u XIV i XV <em>st.,</em> kad se linija borbe pomakla na jug, te su kašteli ostali iza nje. Podizali su ih moćni grandi, markizi, knezovi, vitezovi i plemstvo, što su suvereno vladali golemim teritorijima opirući se vlasti kraljeva. To su bile porodice Mendoza, Luna, Acuña, Pacheco i dr.<br /> Dvije goleme utvrde-palače podigao je Karlo od Navarre kraj selišta Tafalle i Olita nedaleko od svojega glavnoga grada Pamplone. Gradio ih je <em>Semén</em> <em>Lezcano</em> 1403—13. Ti golemi kompleksi imali su 15 kula i tornjeva i dvostruke obrambene zidine utvrda a u zamkovima izvanredno velike dvorane. Svi tadašnji kašteli mješavina su zakašnjelih elemenata romanike i gotičkih elemenata, a glavno im obilježje daje stil mudéjar (v.) u kojemu prevladava maurski ukras na izvanredno lijepim bačvastim svodovima izrađenim od finih drvenih rezbarija s pozlatom, a maurska je i konstrukcija i struktura vanjskih zidova zgrada bilo od kamena ili od opeke. Obilježja stila mudéjar imaju: Puerta del Sol u Toledu, katedrala u Tarazoni, ulazna kula u Teruelu, kosi toranj u Zaragozi, Mendozin kaštel blizu Segovije i rekonstruiram alkazar u Segoviji. Pretežni dio ukrasa sačinjavaju maurski geometrijski spletovi. Ukras je nagomilan i prebogat, boje su svijetle na tamnoj crvenoj ili modroj osnovi. Uokviruje ih obično zlatni crtež, a visoka oplata od blještavih pločica azuleja veže se u finoj intonaciji s arabeskama na zidnim plohama. Vitki stupovi nose izdužene potkovaste lukove, izrezbarene arabeskama. Taj ukras i kapitela i lukova Čini se neprekinut, jer se nastavlja na bačvastom svodu i neprimjetno se pretvara u Stalaktite i plastično saće koje ponavlja potkovasti motiv. Vrhunac takva ukrasa ostvaren je u Alhambri (v.) u Granadi. U njenom sklopu nalaze se znamenito dvorište mirtâ s basenom u sredini, dvorana poslanika (»de los Embajadores«), dvorište cipresa, dvorište lavova (»patio de los leones«), dvorana Abenseraža, dvorana dviju sestara, dvorana sudišta, dvorana kraljeva i dr. Kompleks sačinjavaju u stvari dvije palače: palača Jusufa I (1334—54) i palača Muhameda V (1354—91). Jedna je služila kao sultanova rezidencija, a druga za stanovanje i harem. S Alhambrom se završava povijest maurske arhitekture u Španjolskoj, ali elementi magrebske umjetnosti, što je došla s afričkog tla, preplitali su se i dalje sa svim stilovima koji su se razvijali na Iberskom poluotoku sve do danas.<br /> Maurski elementi i motivi preplitali su se pogotovo u primijenjenoj umjetnosti, a i u primitivnoj plastici romanike. Romanička skulptura u Galiciji zastupana je značajnim primjerima u crkvi San Isidro u Leónu; to je rad majstora iz Tolose koji su radili u Santiagu de Compostela. Romanička se kiparska djela nalaze na portalu katedrale u Zamori i u crkvi San Vicente u Avili (grupa »Navještenje«). Među ostvarenjima romaničke skulpture ističu se u Ripollu u predvorju crkve Santa Maria nizovi reljefa s obje strane glavnog ulaza. Takvi se nizovi reljefa nalaze i u Estelli i u Orenseu. U muzeju u Vichu čuva se značajna zbirka srednjovj. plastike, slikâ na ploči, antependija i retabla. Pojedini su likovi drvenih skulptura polihromirani, što se javlja i kasnije i postaje specijalno obilježje španj. plastike naročito u baroku. »Skidanje s križa« iz mjesta San Juan de las Abadesas jedan je od najljepših primjera te romaničke skulpture. Slikarstvo je zastupano i grupom fresaka, izvedenih u apsidama crkve San Climente na temu »Ego sum lux mundi«, i prikazom »Djevice«. To je zidno slikarstvo po svojim karakteristikama blisko djelima romaničkog slikarstva, koja se čuvaju u muzeju u Barceloni. — Iluminirani manuskripti iz XI i XII <em>st.</em> sadržavaju minijature s biblijskim motivima. Osobito su čistih i preciznih crteža minijature »Trijumf Estere«, »Judita« i »Isaija« u »Bibliji Noailles« (Pariz, Bibliothèque Nationale).<br /> GOTIKA. Kao što je Alfons VI pozvao franc. benediktince iz Clunyja, tako je i Alfons VII pozvao cistercite nakon što je sv. Bernard iz Clairvauxa 1131 reformirao red sv. Benedikta. Oni su osnovali svoj novi samostan u Moreruelu i u idućih dvadeset godina uspjelo im je reformirati stare samostane redovnika iz Clunyja. Proglašujući načela о kreposti siromaštva i korisnog rada, a u vizuelnom fenomenu strogost i jednostavnost, sv. Bernard se u svojim propovjedima okomio na raskoš crkava što su ih podizali redovnici iz Clunyja. Osuđivao je relikvijarije svetaca u zlatu i dragom kamenju, odbijao svaki ukras. Te su se osude i principi odrazili u građevinama, kiparstvu i slikarstvu. Katedrale su postale stroge u svojoj strukturi, deambulatorij je napušten, dekor se izbjegava. Nema više skulptura na ulazima; ukras se ograničio na geometrijske i stilizirane florealne oblike. Zabranjene su i slikane dekoracije kao i raskošan način iluminacije, inicijala i minijatura u crkvenim knjigama. God. 1134 zabranjena su oslikana stakla na prozorima (vitraili), a 1213 svaki lik bilo u kipu ili slici izuzevši lik Kristov. Na tim ikonoklastičkim principima uveden je u španjolsku gotički stil. Arhitektonski su se cistercitske crkve i katedrale odlikovale jednostavnošću i savršenošću čistih oblika.<br /> U Španjolskoj je osnovano 16 cistercitskih samostana od kojih više od polovice postoji i danas u cijelosti ili djelomice. Samostanske crkve imaju tipičan plan; obično su trobrodne, kor nije izdužen, ali se jasno osjeća da su se nastojali ostvariti što širi i duži prostori. Najranije crkve u usporedbi s kasnijima gotovo su arhaične. Najčišći je tip crkva samostana Santas Creus, trobrodna, s kvadratičnom apsidom i kvadratičnim bočnim kapelama, bez deambulatorija. Varijanta s radijalnim kapelama u apsidi i s bačvastim svodom u transeptu je samostan Poblet koji je gradio opat Hugh 1309. Raniji samostan La Oliva (1164—98) predstavlja primjer prijelaznoga stila cistercitske gotike. Niz samostana zajedno s potrebnim zgradama je utvrđen i ima izgled tvrđave s kulama. Maestozna katedrala u Sigüenzi u osnovi je romanička, a detalji su gotički. Katedrala u Léridi koju je podigao <em>Pedro</em> <em>de</em> <em>Gumba</em> (1203—78) ima svodove s križnim rebrima; laganija je i ne djeluje tako teško i masivno kao katedrala u Tarragoni. Od brojnih cistercitskih građevina naročito se ističe katedrala u Burgosu i crkva samostana Las Huelgas nedaleko od Burgosa, čija je posebna karakteristika u tome što je u njoj vidljiv utjecaj engl. gotike. Rebra se izvijaju prema svodu transepta iz oktogonalnog stupca, tvoreći lagane ali i komplicirane spletove engl. gotike. Katedrala u Burgosu građena je u XIII <em>st.</em> a u XIV i u XV <em>st.</em> ukrašena kasnogotičkim florealnim dekorom. — Katedrala u Toledu (»Catedral primada« španjolske) građena je od XIII <em>st.</em> dalje. Ima 5 brodova i dvostruki deambulatorij. Uz katedralu u Milanu i Sevilli ona je najveća gotička katedrala u Evropi. Sve španj. gotičke katedrale, crkve i veliki samostanski kompleksi proizašli su iz planova cistercitskih graditelja, ali su kasnija stoljeća izobličila pregradnjama, dodavanjima i preinakama njihovu prvobitnu stilsku strogost i jednostavnost. Uza sva preinačivanja zadržao je taj niz gotičkih građevina unatoč svih varijanta onu velebnost, koja se može ponajbolje uočiti na katedrali u Sevilli. Mada su je pretežno izgrađivali stranci, ona se može pravom smatrati utjelovljenjem španj. duha. Prvobitno maurska mošeja, pretvorena je nakon zauzeća Seville 1248 u katedralu Santa Maria de la Sede. Gosd. 1402 započelo je pregrađivanje katedrale pri čemu su se zadržali temelji, a zadržao se i minaret, čuvena »Giralda«. Tlocrt je prema tome sačuvao mnoge značajke mošeje, tako da svetište više liči islam. maksuri i mihrabu nego koru kršćanske crkve. U Toledu su dvije izvanredno lijepe sinagoge u stilu mudéjar pretvorene u crkve Santa Maria Bianca i Tránsito de Nuestra Senora i predane katoličkom obredu. Obje su potpuno sačuvane. U fino cizeliranom štuku i bogatom ukrasu nad lukovima Tránsita teče u hebrejskim pismenima psalam Davidov, a ima i natpis u kojemu se slavi vladar Pedro I (1350—69) i spominje arhitekt sinagoge, <em>Rabbi Meir Abdelí. </em>Ukras sadržava grbove Kastilije i Leóna kao i grb Francuske s ljiljanima koji označuju franc. podrijetlo kraljice Blanke, supruge kralja Pedra I. Crkva Santo Tomé, prvotno mošeja, pregrađena je u XIV <em>st.</em> u gotičkom stilu; njen minaret pretvoren je u zvonik.<br /> Od gotičkih profanih građevina ističu se u Barceloni Casa Consistorial (Vijećnica) i Palau de la Disputación general de Catalufia (Pal. katalonskih staleža), u Valenciji Lonja de la seda (Burza), a u Toledu portal palače Pedra I.<br /> Unatoč početnom ikonoklastičkom stavu cistercita, u razdoblju gotike nastupa bogat razvitak skulpture i slikarstva a pogotovo primijenjene umjetnosti. Taj bujni cvat pokazuju skulpture i reljefi u katedralama u Leónu i Burgosu. U katedrali u Leónu nalaze se statue-portreti kraljeva, nadgrobni spomenici iz XV <em>st.</em> i grobnica osnivača katedrale biskupa Manriquea de Lara iz XIII <em>st. </em>Iz istoga su vremena plastike na desnom i lijevom pročelju transepta katedrale u Burgosu — na Puerta del Sarmental i na Puerta de la Coroneria. Na bogato ukrašenom portalu katedrale u Tarragoni nalaze se statue devet apostola, rad majstora <em>Bartoloméa</em> (1278); kasnije je to djelo dopunio <em>Jaime</em> <em>Castayls</em> (1375) sa tri apostola i devet proroka. U toj je katedrali i majstorsko djelo <em>Pedra Juana de</em> <em>Vallfogona</em> i <em>Guillerma de</em> <em>la</em> <em>Mota</em> iz 1426—36, veliki zlatni retabl sv. Tekle. Kipovi i reljefi, koji prikazuju pojedine scene iz života svetice, smješteni su u nišama ili na konzolama pod baldahinima i u prebogatim florealnim prepletima izblijedjelih boja s odrazima potamnjeloga zlata. Ovoj realizaciji može se staviti о bok jednako krasan retabl dominikanskoga samostana Cartuja Miraflores kod Burgosa s kraja XV <em>st.,</em> rad katalonskoga majstora <em>Gila</em> <em>de</em> <em>Siloe.</em> U katedrali u Zaragozi ističe se nadgrobni spomenik Lopea Fernándeza de Luna, primjer stila tranzicije kad se mijenjaju utjecaji; spomenik je rad <em>Pedra Moraguesa</em> iz Barcelone, a grandiozni retabl završio je (1473—77) Nijemac meštar <em>Hans</em> koji dolazi u Španjolsku kad i holand. majstori umjesto prijašnjih Francuza. Nordijski utjecaj vidljiv je i na grobnicama različnih prelata i aragonskih prinčeva. U desnom bočnom brodu je grobnica osnivača Capille San Pedro inkvizitora Arbueza, koji je ubijen u katedrali 1485. U slikarstvu je istaknuta ličnost <em>Luis</em> <em>Borrassá </em>(1366—1424), čija su glavna djela »Retablo de Todos los Santos« u mjestu San Cugat del Vallés kod Barcelone i oltar sv. Klare u muzeju u Vichu. Njegov nasljednik <em>Bernardo</em> <em>Martorell</em> (?—1453/54) studirao je u Firenci; glavna su mu djela retabli u katedrali u Barceloni i u crkvi San Marco u Manresi. Značajan je i <em>Luis Dalmau</em> (djeluje 1428—60) koji je neko vrijeme boravio u Flandriji; vrativši se u Barcelonu izrađuje 1445 »Retablo de los Concelleres« (retabl vijećnikâ) koji ukazuje na utjecaje braće van Еусk. Poslije Dalmaua djeluju u Barceloni članovi porodice <em>Vergos,</em> koji slikaju, rezbare i bojadišu različne retable. Slika na ploči s prikazom sv. Mihovila kao pobjednika pripisuje se <em>Jaimeu Vergosu</em>, utemeljitelju porodične škole.<br /> Sredinom XV <em>st.</em> postoji i slikarska škola u Valenciji i škole u Kastiliji. Poznato je, da je 1428 boravio u Španjolskoj Jan van Еусk i da je ondje ostalo nekoliko njegovih slika, pa su se i na taj način uspostavile čvršće i jače veze s evr. sjeverom. Napose je iluminacija crkvenih knjiga potpala pod nordijski utjecaj, a s vremenom i pojedine slikarske škole.<br /> PLATERESKNI STIL. Nakon ujedinjenja, zauzeća Granade i izbacivanja posljednjih Maura s tla poluotoka, a zatim otkrića Amerike postala je Španjolska najmoćnija sila u Evropi. U ovim novim mogućnostima ne dolazi, međutim, do bitno novih ostvarenja, napose ne u arhitekturi. Graditelji, a uz njih kipari i slikari, ne traže nove oblike u samoj strukturi, već u bogatom i pretrpanom ukrasu preuzetom od posljednjih Maura. Ta se dekoracija prozvala platereskna a sam stil platereskni (v.). Naziv dolazi od riječi plateria, a znači izrađevinu od srebra. Budući da je taj stil zavladao u doba kraljice Izabele, on se u svojoj prvoj fazi naziva i stilom Izabele. Arhitektura, zadržavši strukturu gotike kombinirane s mudéjarskim elementima, spaja gotički dekor s potkovastim olučenjima prozora. Tako nastaju bogato ukrašeni portali crkava npr. u Segoviji (Santa Cruz) i u Valladolidu (San Gregorio). Na jednak način ukrašuju se i građevine stila renesanse, napose palače. Brojni se primjeri takvih tipičnih objekata nalaze u gradovima i gradićima kao što su Peñaranda de Duero (pal. grofova od Mirande), Cogolludo (pal. knezova Medinaceli) i u Guadalajari (pal. Infantado, 1483), djelo <em>Juana Guasa.</em> Izraziti su primjeri platereskne renesanse: bogati portal univerziteta u Salamanki i raskošna fasada univerziteta u Alcalá de Henares, što ga je izveo <em>Rodrigo</em> <em>Gil</em> <em>de Hontañón</em> (1540—53); Vijećnica (1534—72) u Sevilli što ju je projektirao <em>Diego de Riaño;</em> palača obitelji Luna (1537—52) u Zaragozi.<br /> Palače vlastele imaju za jezgru patio, unutarnje dvorište, iz kojega vode stubišta u katove. U profanim građevinama više se ne konstruiraju svodovi, već stropovi od dasaka položenih na drvene balvane. Ti slikani i pozlaćeni stropovi bivaju sve raskošniji, a okovi vrata i ključanice, pregrade na prozorima i balkonima i laterne od kovana i fino cizelirana željeza postaju umjetnički radovi. Intérieuri se ukrašuju tapetama od kože, damastom, tapiserijama i fajansom, da bi se ujednačili s vanjskim kićenim stilom fasada takvih velikaških nastamba.<br /> Značajke plateresknoga stila ima i plastika, napose u dekorativnoj funkciji. Nadgrobni spomenik Martina Vázqueza de Arce u katedrali u Sigüenzi, rad <em>Damiána Formenta</em> (oko 1480—1541) iz Valencije, krasan je primjer plateresknoga stila. Mada je Forment učio u Firenci, zadržao je španj. značajke. Izveo je i 4 velika retabla; posljednji i najvažniji od njih radio je od 1520 do svoje smrti za katedralu u Hueski. Tal. utjecajima prvi je podlegao kipar Filip rodom Francuz iz Langresa, u Španjolskoj zvan <em>Felipe</em> <em>Vigarní</em> (?—1543). Izveo je 1501—04 golemi retabl u katedrali u Toledu u stilu flamboyant zajedno s mnogim suradnicima. Tema je život Marije i Krista s velikom Kalvarijom. Mnogobrojne niše, konzole i fijale nose svijet proroka i svetaca. Nakon toga retabla u zlatu i polihromiranoj skulpturi počinje za Capillu Real u novoj katedrali u Granadi veliki retabl s predelom, na kojoj je u pet reljefa prikazana predaja grada Ferdinandu i Izabeli i krštenje pučanstva Granade. U gornjem su dijelu korektne renesansne figure svetaca; znatno su važnije figure na dnu retabla, polihromirane statue-portreti kraljeva i kraljica oslobodilačke vladarske kuće. U toj kapeli nalaze se mramorne grobnice, s desne strane oltara Ferdinanda i Izabele, a s lijeve strane Filipa Lijepoga i Ivane Lude, rad <em>Bartoloméa Ordóñeza</em> (?—1520).<br /> Najznačajnija je ličnost španjol. kiparstva toga vremena firentinski i rimski đak <em>Alonso</em> <em>Berruguete</em> (oko 1486—1561). Obrazovao se u radionici Michelangela, Bramantea i Rafaela, pošto je primio prve poduke od svoga oca dvorskog slikara. Vrativši se u domovinu pokazao se kao vrstan klesar i rezbar. Njegova je linija gotovo savršena. Patnički likovi njegovih mučenika često ukazuju na neku već baroknu pretjeranost; kad radi u bojama na likovima od drva, ostaje uvijek jednostavan. Njegov je opus golem: grobnice i retabli, reljefi i pojedine grupe (»Polaganje u grob« u samostanskoj crkvi San Jerónimo u Granadi). Primjer njegova čistoga renesansnog ostvarenja jest grobnica grofa i grofice Salinas (Palencia, katedrala). Uz njega i poslije njega javlja se mnoštvo značajnih kipara među kojima: <em>Diego de Siloe</em> (oko 1495—1563), <em>Andrés de Nájera</em> (radi 1495—1533), <em>Gaspar Becerra</em> (oko 1520—1570), <em>Francisco</em> <em>de Giralte</em> (oko 1500—1576) i konačno tal. kipar <em>Pietro</em> <em>Torrigiani</em> (1470—1522), poznat zbog svoga surovog istupa prema mladome Michelangelu. On je radio do kraja života u Sevilli. Goya je smatrao njegova »Sv. Jeronima« (danas u muz. u Sevilli) velikim kiparskim djelom.<br /> Ovi kipari i drvorezbari, koji su polihromirali svoje drvene kipove, bili su ujedno i slikari. Takav je kasnije bio <em>Juan</em> <em>Martínez</em> <em>Montañés</em> (oko 1580—1649), majstor seviljske škole koja je bila na visokoj razini. Na čelu slikarske škole u vrijeme cvata plateresknoga stila na prijelazu iz XV u XVI <em>st.</em> bili su <em>Ferrando de Llanos</em> i <em>Hernando</em> <em>Yañez de Almedina</em>, obojica školovani u Italiji. U XVI <em>st. </em>preuzimaju vodstvo rimski đaci <em>Juan de</em> <em>Juanes</em> (1500—1570) i <em>Luis</em> <em>de</em> <em>Vargas</em> (1502—1568). »Sve velike i male kompozicije Vargasa u stvari su konvencionalne, banalne i dosadne. Ali u tim se kompozicijama nalaze tipovi, pojedina lica, koja su upravo izvanredna. Da je Vargas bio naročito u Sevilli hvaljen, nije važno, kao što nije važno da su ga nazivali svjetlom slikarstva. Ali je važno istaknuti, da je u Vargasu Sevilla dobila pravog majstora, koji se već u neku ruku mogao takmičiti sa strancima i čija spretnost nije nipošto zaostajala za spretnošću stranih slikara« (Lj. Babić).<br /> Kako je već istaknuto, u španj. umjetnosti nema organskog rasta kroz stoljeća, pa u izrazitim suprotnostima koje vladaju u tom rastu ne mogu vrijediti uobičajene raspodjele prihvaćene u povijesti umjetnosti drugih zemalja. Platereskni stil održava se sve do baroka, kojemu je po svojim karakteristikama prethodnik, a po nekim historicima umjetnosti platereskna renesansa već je sâm barok.<br /> VISOKA RENESANSA. STIL HERRERE. U toj fazi, u drugoj pol. XVI <em>st.,</em> arhitektura zahiruje a vodstvo preuzima veliko i osebujno slikarstvo. О dekadansi arhitekture govori golema granitna masa kraljevskog samostana El Escorial sjeveroist. od Madrida na padinama Guadarrame. Taj je samostan sv. Lovre počeo graditi 1563 <em>Juan</em> <em>Bautista</em> <em>de</em> <em>Toledo</em> (?—1567) a čuveni <em>Juan</em> <em>de</em> <em>Herrera</em> (oko 1530—1597) završio ga 1585 za svoga mecenu Filipa II. Herrera je započeti kompleks ne samo uvećao nego i izmijenio prema željama vladara. Tlocrt toga masivnoga bloka ima oblik roštilja (280 х 156 <em>m)</em> da bi se time podsjetilo na koji je način sv. Lovro podnio mučeničku smrt. Na uglovima bloka su četiri tornja. Ulaz u masivnoj i sumornoj fasadi vodi u Patio de los Reyes okružen stupovima. U dnu se nalazi pročelje crkve koja ima dva zvonika. U crkvi je sve odmjereno i tačno; usred četverokutnog prostora stoje masivni stupci koji na pandantivima podržavaju kupolu s lanternom. U Capilli Mayor je 30 <em>m</em> visok retabl s radovima tal. slikarâ. Cjelokupnu pompoznu dekoraciju izveli su pretežno stranci. Među radovima stranaca ističe se u maloj kapeli iza monstruoznoga retabla izvanredan lik Krista u bijelom mramoru na kojemu je potpis »Benvenutus Celinus civis florentinus faciebat«. Lijevo i desno od oltara podignutog na stubištu smješteni su raskošno ukrašeni spomenici u bronci: Karlo V u kraljevskom plaštu sa svojom klečećom porodicom i Filip II sa svojom svojtom. Ispod Capille Mayor je osmerokutna kripta sa sarkofazima vladara. Herrera i njegovi sljedbenici vladali su španjol. arhitekturom pedeset godina. Herrera je u Valladolidu počeo graditi 1585 katedralu u tako golemim dimenzijama da nije uopće mogla biti dovršena. Herrerin stil kod izgradnje profanih objekata još je stroži; u njima se držao uzora tal. visoke renesanse, kako to pokazuje palača José de la Calle u Plasenciji. Među njegova uspjela ostvarenja ide stubište u Lonja de la sede (Burza) u Sevilli. Stil građevina golemih dimenzija nastavio je u Salamanki <em>Juan Gómez de</em> <em>Mora </em>(1580—1648) gradeći za isusovce kompleks Seminario Conciliar s velikom trobrodnom crkvom koja je dovršena nakon 138 godina. Vijećnicu u Toledu gradio je <em>El</em> <em>Greco</em> od 1575. Da slikar djeluje i kao graditelj, to u Španjolskoj nije izuzetak. U to su doba umjetnici bili univerzalni, pa su mnogi značajni kipari sami bojadisali svoje rezbarene likove na retablima skalama finih boja. Bilo je, međutim, i jednostavnih i grubih bojenja, bliskih rustičnom načinu. U Italiji se polihromiranje kipova smatralo barbarskim, a u Španjolskoj je postalo specijalitet. Univerzalan majstor bio je <em>Juan</em> <em>de</em> <em>Juni</em> (1507—1577), podrijetlom Francuz, kipar, slikar i graditelj, učenik Michelangelov u Rimu. Pozvan u Španjolsku, gradi biskupsku palaču u Portu, a zatim radi u Osuni i u Valladolidu. Od njegovih kiparskih djela ističu se grupa »Snimanje s križa« u katedrali u Segoviji, te »Oplakivanje Krista« u muzeju i osobito poznata »Bogorodica s mačevima« u crkvi Las Angustias u Valladolidu. Taj je kipar odlučno utjecao na škole i radionice španj. sjevera. Modelirao je strogo realistički i taj realizam podcrtavao bojom; rane i krv na mrtvom truplu prikazane su stravično, ali Juni pri tom ne pada u neukus, koji se često javlja kod obojenih kipova mučenika. Zlatar i kipar bio je <em>Juan</em> <em>de</em> <em>Arfe</em> (1535—1603); među njegova istaknuta djela ide klečeći lik biskupa Cristóbala de Rojas u crkvi San Pedro u Lermi. Izveo je veći broj zlatnih monstranca i kustodija. Značajni su kipari <em>Cristóbal Velázquez</em> (?—1616) i <em>Gregorio</em> <em>Hernández</em> (1566—1636), predstavnik kastilske škole, koji vješto radi u srebru i slonovoj kosti, da bi polučio fine tonove puti. Ovom razdoblju pripadaju tzv. »Pasos« u muzeju u Valladolidu, grupe grubo prikazanih Kristovih mučitelja što ih nose bratovštine u procesiji na Veliki petak. Hernándezov nasljednik na jugu bio je <em>Juan</em> <em>Martinez Montañés</em> (1568—1649), predstavnik kiparske škole u Sevilli. On je polihromnu plastiku uzdigao na zamjernu visinu; u njegovim rukama ona postaje savršenom, jednakopravnom »djelima njegovih genijalnih prijatelja Velázqueza i Murilla, koji su se oduševljavali njegovom umjetnošću« (Dieulafoy). Montañés je izveo majstorsko djelo, retabl za samostan S. Isidoro del Campo kod Seville. Njegovi su sljedbenici <em>Alonso Mena</em> (1587—1646), <em>Luis Ortiz</em> (radi 1629—47) i, najvažniji, <em>Alonso Cano</em> (1601—1667) koji je podigao na nov život školu u Sevilli, gdje je učio slikarstvo kod F. Pacheca a kiparstvo kod Montañésa. Najljepše su njegove polihromirane skulpture »Sv. Bruno« u katedrali u Cádizu i Bogorodica »Soledad« u crkvi Santa Ana u Granadi. Pojedine njegove slike čuvaju se u Sevilli i u madridskom Pradu.<br /> Dok su pojedini španj. slikari odlazili u Italiju zbog usavršavanja, vladari su pozivali Talijane i Flamance da im ukrašuju katedrale i palače. Tako je pozvan i slikar Peter de Kempener iz Bruxellesa, u španjolskoj zvan <em>Pedro</em> <em>de</em> <em>Сатрапа </em>(1503—1580), autor »Skidanja s križa« u katedrali u Sevilli. Taj tipični romanist, koji je u svom izrazu spajao tal. i flam. shvaćanje, unio je u Sevillu te dvije komponente, koje postaju odlučne za daljnji razvitak španj. slikarstva. Učitelji su isprva stranci, koji su domaćim slikarima tehnički nadmoćni, ali te strance ubrzo nadomještavaju i potiskuju njihovi učenici Španjolci, jer oni bolje reagiraju na španj. stvarnost.<br /> Razvitak slikarstva je regionalan; u većim pokrajinskim mjestima niču kraj samostana radionice i slikarske škole i okupljaju se likovni majstori zajedno s obrtnicima. Zemlja nema dugo vremana svoje stalno središte. Različni slikari stvaraju i razvijaju različite varijante, a te se škole međusobno takmiče. Seviljska škola postaje osobito značajna. Jedno vrijeme vodi je <em>Pablo de</em> <em>Céspedes</em> (1538—1608), a glavna ličnost kao teoretik, portretist i pedagog postaje <em>Francisco</em> <em>Pacheco</em> (1571—1654). On prvi sabire i sređuje kroniku о umjetnosti i umjetnicima »El arte de la pintura, su antiquedad y grandeza« (1649) i piše biografije slavnih ličnosti koje ilustrira sa 170 portretnih crteža. Bio je učitelj i tast Velázqueza. Generacije slikara pripremaju veliku eru španj. slikarstva. Među njima su <em>Alejo Fernández</em> (oko 1470—1543), <em>Francisco</em> (1551—1628) i <em>Juan de Ribalta </em>(1597—1628), <em>Juan de la Roelas</em> (1559—1625), <em>Juan del Castillo</em> (1584—1640), <em>Francisco Herrera st.</em> (1576—1656) i <em>Luis Morales</em> (1509—1586; zvan <em>el Divino</em>), koji je u mladosti izrađivao velike sakralne kompozicije a kasnije produhovljenim načinom i nježnim crtežom polufigure Madona s djetetom. Juan de las Roelas školovao se u Veneciji u radionici Tintoretta, a bio je učitelj F. Zurbarána. Jüan del Castillo bio je učitelj A. Cana i B. E. Murilla. Herrera st. svojim je neukrotivim temperamentom posvema prekinuo s poprimijenim tal. metodama. On slika mučenja prokletnika, martirije svetaca i vizije iz apokalipse. U Sevilli je za crkvu San Bernardo naslikao »Posljednji sud«, a za glavni oltar isusovačke crkve »Trijumf sv. Hermenegilda«.<br /> Svi ti slikari, prethodnici velike ere, daju svojim platnima jake, upravo pretjerane realističke značajke. Taj će se realizam još jače pokazati u djelima grupe izrazitih portretista. Već je iskusni Pacheco tvrdio, da se dobar portretist rađa. Prva trojica od te grupe veliki su i rođeni portretisti. Nesumnjivo je ponajbolji <em>Antonio</em> <em>Моr</em> (1519<strong>—</strong>1576/78), rodom Nizozemac koji je svoj vijek proživio u Madridu kao dvorski slikar. Njegovi portreti engl. kraljice Marije Tudor, supruge Filipa II, i drugih članova kraljevske porodice sama su remek-djela. <em>Alonzo Sánchez Coello</em> (1515—1590) jednak je Moru, od kojega je poprimio briljantnu izradbu, a obogatio je finim tonovima. To pokazuju njegovi portreti Done Isabelle ili Doñe Cataline. <em>Juan</em> <em>Pantoja de</em> <em>la</em> <em>Cruz</em> (1551—1609) stvorio je pored mnogih portreta i dragocjeni lik »Nepoznata dama« u tadašnjem kostimu.<br /> Izuzetna je pojava u toj plejadi slikara <em>El</em> <em>Greco</em> (Domenico ili Dominikos Theotocopulos, oko 1548—1614). Rođen na Kreti dolazi preko Rima i Venecije u Španjolsku (1576) i odabire za stalno boravište Toledo, gdje se nalaze njegova glavna djela. Prešavši fazu tal. manirizma, on izgrađuje u Španjolskoj svoj lik. izraz, osebujan u kompoziciji i koloritu, stvarajući velike sakralne kompozicije, likove svetaca i portrete, a uz to i pejzaže (v. <em>Greco</em>, <em>Еl</em>).<br /> BAROK. U XVII <em>st.,</em> u prvoj fazi baroka, španjol. slikarstvo doseže svoj vrhunac. Glavno je središte Sevilla, Čijim radionicama daje najveći sjaj niz velikih majstora. <em>José de</em> <em>Ribera</em> (1591—1652) počinje u radionici F. Ribalte, a studij nastavlja u Italiji; od 1616 do kraja života radi u Napulju. Njegov »Martirij sv. Bartolomeja«, »Jakobove ljestve« i niz likova svetaca i asketa snažna su naturalistička ostvarenja visoke razine. Njegov golemi opus razasut je po svjetskim galerijama. Jednako visoku razinu predstavlja djelo <em>Francisca de</em> <em>Zurbarána</em> (1598—1664), koji za crkve i samostane u Sevilli slika prizore iz života svetaca, napose njihove apoteoze, vizije, umiranja i mrtva tijela na odru. Ističu se njegov retabl »Apoteoza sv. Tome Akvinskog« i ciklus slika s temama iz života sv. Bonaventure. Naročito je karakterističan njegov autoportret podno križa, stvoren pod kraj života. — Sevilla je rodno mjesto i najvećega među španjol. slikarima, <em>Diega</em> <em>de</em> <em>Silva</em> <em>y</em> <em>Velázqueza</em> (1599<strong>—</strong>1660), koji je počeo učiti u radionici F. Herrere a kasnije se razvijao u atelieru Pacheca. Rani njegovi radovi pokazuju utjecaje Roelasa i prije svega Ribere; te su slike izrazito realističkoga karaktera. Došavši u Madrid postaje 1623 dvorski slikar. U Italiji kopira djela Tiziana, Paola Veronesea i Tintoretta i obogaćuje svoj kolorit profinjenim skalama boja. U službi Filipa IV izvodi galeriju portreta toga vladara, njegove obitelji i dvorskih ličnosti (»Las meninas«), veliku hist. kompoziciju »Predaja Brede«, krasan akt »Venera pred ogledalom« i niz pejzaža (v. <em>Velázquez, Diego</em> <em>Rodriguez de</em> <em>Silva</em> <em>y</em> <em>Velázquez</em>). Nije imao nasljednika ni škole, ali je imao mnogo imitatora. Njegov zet <em>Juan</em> <em>Bautista Martinez del Mazo</em> (oko 1615—1667) naslijedio ga je u dvorskoj službi. Svom sluzi i robu mulatu <em>Juanu Pareji</em> (oko 1610—1670) poklonio je slobodu i jedan dio velike tehničke vještine.<br /> Četvrti i u ono vrijeme najpopularniji slikar seviljske škole bio je <em>Bartolomé Esteban Murillo</em> (1618—1682). Radio je slike s religioznim temama, napose lik Bogorodice (»Bezgrešno začeće«), te genre-prizore s prikazima seviljskih dječaka (»Mali kockari«) izrazito realističkih obilježja (v. <em>Murillo</em><strong>, </strong><em>Bartolomé Esteban</em>).<br /> KASNI BAROK. XVIII STOLJEĆE. U doba cvata slikarstva baroka održavao se u arhitekturi još uvijek prazan i sterilan Herrerin stil. Izrazito barokni oblici javljaju se na španj. tlu potkraj XVII <em>st.,</em> ismijavani kao barbarski od sljedbenika Herrerinih. Domaći graditelji, predstavnici španj. baroka — pored Talijana što su zidali u Madridu kraljevski dvor i goleme objekte kao npr. Filippo Juvara — uspijevaju dati svojim ostvarenjima neku naročitu živost u opreci spram prijašnjih korektnih ali praznih shema. Njihov je način bio neki novi platereskni stil, pretrpan ukrasima ali živ i dinamičan. Glavni je predstavnik te faze <em>José de Churriguerra</em> (1650—1723) sa članovima svoje obitelji. Najbolje mu je djelo crkva San Cayetano u Madridu. Dosljedni su sljedbenici »churriguerrizma« (v.), stila svakako anarhičnog i ekstravagantnog, njegovi sinovi <em>Jeronimo</em> i <em>Nicolás</em>, te <em>Andres</em> <em>García de</em> <em>Quiñones</em> i njegov sin <em>Jerónimo.</em> Churrriguerrini sinovi izveli su kupolu crkve San Tomás u Madridu, a oba Quiñonesa izgradila su Plaza Mayor u Salamanki, koji smatraju najljepšim trgom cijele Španjolske. Za pedesetak godina Članovi obitelji Churriguerra i njihovi učenici preobrazili su Salamanku u churriguerreskni grad. Fantastičan je primjer toga stila sakristija kartuzijanskoga samostana (La Cartuja) kod Granade, bogato ukrašena mramorom i štukom. Dinamičnost toga stila pokazuju palača markiza de Dos Aguas u Valenciji i Hospicio provincial u Madridu. Taj su stil španjol. osvajači prenijeli u crkvenu arhitekturu Meksika i ostalih zemalja Srednje i Južne Amerike gdje je on nastavio svoju igru u još fantastičnijim kombinacijama.<br /> U drugoj pol. XVIII <em>st.</em> i u prvim decenijima XIX <em>st.</em> dominantna je ličnost slikar i grafičar <em>Francisco Jósé de Goya у Lucientes</em> (1746—1828). »Kada se već činilo da je epopeja klasičnoga španjol. slikarstva ispjevana i da je to slikarstvo u propadanju u punoj dekadansi, iskače odnekale s aragonskih brda divljak suludog temperamenta — i slika! I izbacuje čudo, najšpanjolskije slike, a u isto vrijeme ponajviše ljudske. Reže kao u konvulzivnom grču na bakar svijet fantazije i realnosti. Reže i crta moderni pakao, modernu ljudsku komediju. Proživljava tri generacije, a prebacuje vjekove. I s njim se zapretana vatra na posvećenu ognjištu slikarstva u Španjolskoj pretvara u ogromni plameni stup, koji svijetli stoljećima« (Lj. Babić). (V. <em>Goya у Lucientes</em>, <em>Francisco José de</em>). — Poslije Goye više ne postoji u Španjolskoj umjetnost koja bi se izdigla iznad običnoga prosjeka i banalnoga ponavljanja prošlih stilova ili variranja tih stilova.<br /> KLASICIZAM. U tom sasvim jalovom periodu osnivaju Burbonci umjetničku akademiju po uzoru na akademiju u Parizu: 1752 otvara se u Madridu Academia de Nobles Artes de San Fernando. Iz te se ustanove šalje svake godine u Rim po šest đaka a profesori su arhitekture <em>Ventura</em> <em>Rodríguez</em> <em>Tizón</em> (1717—1785) i <em>José de Hermosilla</em> (?—1776), prevodilac Vitruvija; rezultat je bio, da su generacije graditelja morale neminovno slijediti sheme Vitruvija. Podružnice te diktatorske akademije bile su ustanovljene u Zaragozi, Valenciji, Barceloni, Cádizu i Córdobi i iz njih se širila jednako strogo ograničena načela kao u vrijeme dominacije Herrere. Po tom strogom autoritetu akademija nastojala se nanovo oživjeti klasična arhitektura. Rezultat je bio službeni klasicistički stil, hladan, ozbiljan i kozmopolitski, bez prijašnjih specifično španj. osebujnosti. Sam Ventura Rodríguez Tizón, glavni inicijator klasicizma, osnovao je preko 150 građevina. Tim su bezličnim stilom obilježene glavne građevine u Madridu, među kojima i muzej Prado, a i po svim većim i manjim španj. središtima podizale su se takve sakralne i profane građevine. Ta je uniformnost u arhitekturi prešla i u zemlje Latinske Amerike.<br /> XIX I XX STOLJEĆE. Sagleda li se ispravno likovni tekst reza i crta, što ih je u poč. XIX <em>st.</em> ispisala ruka Goye na metalne ploče, može se lagano uočiti, da taj likovni tekst nije samo temperamentna živa kronika, već istinita povijest početka toga stoljeća. Ta povijest govori, da je u XIX <em>st.</em> likovni fenomen u svim svojim vrstama prolazio od klasicizma pa do »Art noveau« potkraj toga stoljeća kroz sve one mijene, kroz koje je prolazila umjetnost u ostaloj zap. Evropi. Nesumnjiv je bio utjecaj Pariza koji je dopirao s malim zakašnjenjima usporedo sa svim događajima što su se odigravali u tom vremenu na nemirnom tlu Španjolske, koja je proživljavala posljedice likvidiranja nekad prvoga kolonijalnog imperija. U tom prosječnom razvoju izredalo se nekoliko značajnijih imena na slikarskom polju, a među njima su: <em>José Casado</em> <em>del</em> <em>Alisal</em> (1832—1886) i <em>Luis</em> <em>Alvarez</em> <em>Catala</em> (1836—1901). Slikala su se ponajviše velika platna s hist. temama о staroj slavi. Od tih slikara nesumnjivo je najvažniji <em>Francisco Pradilla у Ortiz</em> (1848—1921), autor velike kompozicije »Predaja Granade« koja je imala biti pandan Velázquezovoj »Predaji Brede«. Posebni temperament izrazio je <em>Ulpiano</em> <em>Checa</em> <em>y</em> <em>Sanz</em> (1860—1916) u slici »Provala barbara«. Neposredniji su brojni slikari pejzažisti kao <em>Aureliano de Beruete</em> (1845—1912), bliz impresionistima. Među slikarima anegdotalnih tema iz pučkoga života ističe se kolorist <em>Mariano</em> <em>Fortuny</em> <em>у Carbó</em> (1838—1874). Na prijelazu u XX <em>st.</em> glavni su predstavnici slikarstva <em>Joaquin</em> <em>Sorolla у Bastida</em> (1862—1923), braća <em>Valentin</em> (1879—) i <em>Ramón de Zubiaurre</em> (1882—), te <em>Hermengildo</em> <em>Anglada у Camarasa</em> (1871—) i <em>Ignacio</em> <em>Zuloaga</em> (1870—1945), koji obojica obrađuju teme iz folklora.<br /> U umjetnosti XX <em>st.</em> nisu se usmjerenja mnogo izmijenila; jedino su u Kataloniji došle do izražaja neke novosti u arhitekturi, kojima je začetnik <em>Antonio</em> <em>Gaudi</em> <em>у Cornet</em> (1852— 1926) svojim ostvarenjima u Barceloni. Opću internacionalnu važnost postigao je <em>Pablo</em> <em>Picasso</em> (1881—; v. <em>Picasso</em>, <em>Pablo</em>). Pronio se glas i о <em>Salvadoru Daliju</em> (1904—) Evropom i Amerikom više zbog njegovih monstruoznih istupa nego li nadrealističkih slika.<br /> LIT. OPĆA DJELA: <em>O</em>. <em>Schubert,</em> Geschichte des Barock in Spanien, Esslingen 1908. — <em>J. R. Rafols,</em> El Renacimiento español, Barcelona 1929. — <em>E. Lambert,</em> L’art gotique en Espagne aux XII<sup>е</sup> et XIII<sup>е</sup> siècles, Paris 1931. — <em>Marqués de</em> <em>Lozoya,</em> Historia del arte hispánico, Barcelona 1931. — <em>H. Terrasse</em>, L’art hispano-mauresque des origines au XIII<sup>е</sup> siècle, Paris 1932. — <em>E. Lambert</em>, L’art mudéjar, G. B.-A., 1933. — <em>E. Camps</em> <em>Cazorla</em>, El arte románico en España, Barcelona 1935. — <em>W. Weissbach,</em> Spanish baroque art, Cambridge, USA, 1941. — <em>E. d’Ors,</em> Mis Salones, Itinerario histórico del arte moderno en la capital de España, Madrid 1945.<br /> ARHITEKTURA: <em>É. Bertaux,</em> L’architecture romane, Paris 1905. — <em>D. F. Calvert</em>, The Escurial, London 1907. — <em>J. Paz</em>, Castillos у fortaleras del Reino, Madrid 1914. — <em>M. Moreno,</em> Iglesias mozárabes, Madrid 1919. — Arquitectura civil española de los siglas I al XVIII, I—II, Madrid 1923. — <em>G. G. King,</em> Pre-Romanesque churches of Spain, 1924. — <em>A. Haupt,</em> Die Baukunst der Renaissance in Spanien und Portugal, Stuttgart 1927. — <em>V. Lampérez</em>, Historia de la arquitectura cristiana española en la Edad media, I—III, Madrid 1930. — <em>A. Calzada</em>, Historia de la arquitectura española, Barcelona 1933. — <em>B. Bevan,</em> History of Spanish architecture, London 1938. — <em>W. M. Whitehill,</em> Spanish Romanesque architecture of the eleventh century, London 1941. — <em>E. Camps</em> <em>Cazorla,</em> Arquitectura cristiana, primitiva visigoda у asturiana, Madrid s. a.— <em>Isti,</em> Arquitectura califal у mozárabe, Madrid s. a. — <em>F. Rahlves,</em> Cathedrales et monastères d’Espagne, Paris 1965.<br /> SKULPTURA: <em>J. R. Mélida,</em> La escultura hispano-cristiana en los primeros siglos de la Era, Madrid 1908. — <em>M. Dieulafoy,</em> La statuaire polychrome en Espagne, Paris 1908. — <em>P. Weise,</em> Spanische Plastik aus sieben Jahrhunderten, I—III, Reutlingen 1925—27. — <em>A. Kingsley</em> <em>Porter,</em> Spanish Romanesque sculpture, Pantheon, 1928. — <em>M. Gomez Moreno</em>, Spanish renaissance sculpture, London 1931.<br /> SLIKARSTVO: <em>C.</em> <em>Justi,</em> Diego Velásquez und sein Jahrhundert, Bonn 1908. — <em>A. L. Mayer</em>, Jusepe de Ribera, Leipzig 1908. — <em>É. Bertaux</em>, Les primitifs espagnols, Revue de Part, 1909. — <em>A. de</em> <em>Beruete</em>, Velásquez, Berlin 1909. — <em>N. Sentenach</em>, La pintura en Madrid desde sus orígenes al siglo XIX, Boletín de la Real Academia de historia, 1910. — <em>V. Loga</em>, Francisco de Goya, Leipzig 1910. — <em>J. Cascales</em> <em>y</em> <em>Muñoz</em>, Francisco de Zurbarán. Su época, su vida y sus obras, Madrid 1911. — <em>M. Barrès</em>, Gréco ou le Secret de Tolède, Paris 1911. — <em>E. Romerо de</em> <em>Torres,</em> Valdes Leal, Museum, 1911. — <em>V. Loga</em>, Die Malerei in Spanien, Berlin 1923. — <em>A. L. Mayer,</em> Dominico Theotecopoli el Greco, München 1926. — <em>E. d’Ors,</em> La vie de Goya, Paris 1928. — <em>Ch. R. Post,</em> A history of Spanish painting, Cambridge 1930. — <em>A. Bertram,</em> El Greco, London 1934. — <em>E. Lafuente,</em> La pintura espanola del siglo XVII, Barcelona 1935. — <em>G.</em> <em>Rouchès, </em>La peinture espagnole. Le moyen âge, Paris 1935. — <em>Lj. Babić,</em> Zlatni viek španjolskog slikarstva, Zagreb 1944. — <em>E. M. Aguilera,</em> Pintores espanoles del siglo XVIII, Barcelona s. a.<tab>R.</tab><br /> <em>VIDI PRILOG</em>",4,spanjolska.pdf,
TEATAR,402,"<strong>TEATAR </strong>(od grč. ϑέατρον theatron <em>gledalište</em>), kazalište, pozorište.<br /> Najstarije teatarske građevine u ant. Grčkoj nastajale su paralelno s razvitkom tragedije i komedije iz Dionizova kulta. Sastavni dio kulta bile su izvedbe ditiramba, što su ih recitirali, odnosno pjevali zborovi prvotno ispred Dionizova hrama ili na području Dionizova svetišta. Ciklička formacija zbora uvjetovala je za njegovo nastupanje kružni prostor. Taj prostor, orhestra (ὀρχήστρα), postaje jezgra ant. teatarskog objekta i dobiva funkciju pozornice. U njenom je središtu žrtvenik (ϑυμέλη thimele), smješten na povišenu podziđu (βῆμα bema). Žrtvenik je geometrijsko središte cijeloga kompleksa; glumci koji se u kasnije vrijeme oko njega grupiraju, dolaze samim tim u najpovoljniji vizuelni i akustični odnos prema gledaocima. Ovi isprva stoje u krugu oko orhestre, zatim sjede na klupama (ἴϰρια ikria) smještenim neposredno uz njen rub, i konačno na drvenim tribinama koje se provizorno, prigodom svečanosti, podižu oko orhestre u koncentričnim, stepeničasto povišenim redovima. Iz tih osnovnih elemenata, orhestre i provizornoga gledališta, razvija se definitivan oblik teatarskog objekta, pošto su u toku ← V <em>st.</em> tragedija (Eshil, Sofoklo, Euripid) i komedija (Aristofan) dobile konačnu književno-scensku formu. Iz prvotno improviziranoga prostora za izvedbe s drvenim gledalištem razvio se u ← IV <em>st.</em> monumentalni kompleks s kamenim ili mramornim gledalištem koje predstavlja njegov glav. arhitektonski dio. Bitne su značajke teatra da ima velike razmjere (prostor za 10.000—30.000 gledalaca, dakle za najveći dio stanovništva polisa), da je smješten izvan grada i da nije natkriven. Za konstruiranje gledališta iskorištavao se pogodan teren takve konfiguracije, da se — uz neznatne korekture otkopavanjem ili nasipavanjem — moglo ugraditi gledalište. Ono se sastojalo od niza koncentričnih, stepeničasto povišenih redova sjedala, a zapremalo je 1/2—3/4 opsega kruga. Između niza sjedala tekao je, obično u sredini, horizontalni širi prolaz (διάζωμα diazoma) i dijelio ih u dvije zone. Gledalište je bilo razdijeljeno i radijalnim prolazima na nekoliko sektora (ϰερϰίδες kerkides). Isprva su se na kamene stube gledališta stavljale drvene klupe, a kasnije su i sjedala bila uklesana u kamen u pogodnoj profilaciji. Prvi, najniži (orhestri najbliži) red sjedala bio je namijenjen svećenicima, arhontima i izaslanicima saveznih gradova. Pravo na počasno sjedalo zvalo se proedrija (προεδρία proedria <em>prednost</em>); taj naziv dobijaju kasnije i sama sjedala. U sredini se nalazilo počasno sjedalo (ϑρόνος thronos) za Dionizova svećenika, ukrašeno dekorativnim reljefima. Posljednji, najviši dio gledališta bio je zatvoren perimetralnim zidom; ponekad je bio konstruiran kao trijem koji je natkrivao posljednje redove gledališta. Orhestra je isprva od nabijene zemlje, a kasnije popločena ili pokrivena mozaičnim pavimentom. Ona ima u pravilu oblik kruga, a ponekad kružnoga segmenta ili kruga koji se produžuje u kvadrat. Treći, kronološki posljednji element teatarskoga kompleksa predstavlja skena (σϰηνή skene <em>šator</em>), smještena onkraj orhestre u prostoru između obaju krakova gledališta. Ona je isprva šator ili provizorna drvenjara, u kojoj su se glumci odijevali i mijenjali maske i iz koje su izlazili u orhestru. Njezina je prvotna funkcija isključivo u tome, da služi kao glumačka garderoba. U ← IV <em>st.</em> grade se stalne skene od kamena u obliku pačetvorinastog objekta s jednom ovećom dvoranom ili s nekoliko manjih prostorija. Visina skene iznosila je oko 4 <em>m</em>, a ponekad je na ravnom krovu imala nadograđen jedan uži kat. Skena stoji zasebno; prostor između nje i krakova gledališta služio je za ulaženje i izlaženje općinstva (πάροδοι parodoi); tu su bili konstruirani kameni dovratnici i nadvratnici u koje su se mogla ugraditi drvena vrata. Iz skene su u orhestru vodila troja vrata; po Vitruviju, srednja su <em>regia</em> (za glumca koji je interpretirao kralja odnosno najvažniju ulogu), a postrana <em>hospitalia</em> (za interprete manjih uloga). Ispred skene stavljao se isprva provizorni drveni a kasnije stalni, kameni proskenij (προσϰήνιον proskenion) — niz stupova karakterističnih za pročelja hramova i ostalih grč. monumentalnih građevina. Ovaj portik sa stupovljem ima isprva samo dekorativno-arhitektonsku funkciju, tj. obogaćenje praznoga pročelnog zida skene, a kasnije postaje i indikacija za mjesto zbivanja dramske radnje (hram, dvorana). Između stupova proskenija stavljale su se drvene ploče oslikane motivima koji su odgovarali mjestu zbivanja (predjel, pećina, drveće); ove ploče, zvane pinakes (πίναϰες <em>slike</em>) rudimenti su kazališnih kulisa. Proskenij je s lijeve i desne strane zatvarao ponešto izbočeni paraskenij (παρασϰήνιον paraskenion). Uza nj su se stavljali periaktoi (περιάϰτοι), trostrane uspravne prizme koje su se mogle okretati oko svoje osi, a čija je svaka postrana ploha bila drugačije oslikana. Krov proskenija služio je kadšto za to, da se na njemu pojavi božanstvo (»deus ех machina«) koje svojom odlukom rješava sukob u tragediji. Krov se po tome naziva i teologejon (ϑεολογεῖον theologeion). Teatarskih građevina bilo je u svim većim gradovima Grčke kao i u grč. naseljima od Male Azije (Magnezija) do Sicilije (Sirakuza). Po strukturi sve su bile jednake, ali su se razlikovale razmjerima i dispozicijama pojedinih elemenata. Prototipom se smatra Dionizov t. u Ateni podno Akropole, koji je—zamijenivši starije gledalište s drvenim sjedalima — izgrađen oko ← 330 kao monumentalni kameni t. s otprilike 17.000 mjesta. Iz ← IV <em>st.</em> potječu t. u Epidauru, što ga je sagradio <em>Poliklet ml.</em> kao impozantnu građevinu uklopljenu u brežuljkasti teren (15.000, a po nekim piscima čak i 30.000 sjedala), te teatri u Delfima, Eretriji i Megapolisu. T. u Delu iz ← III <em>st.</em> imao je skenu koja već dobiva funkciju pozornice; krov proskenija postaje podij za prikazivanje, do kojega vode s obiju strana kose rampe. Postepeno napuštanje orhestre kao prostora za glumu uslijedilo je u vezi s eliminiranjem zbora u novoj atičkoj komediji. Definitivno postaje skena pozornicom u teatrima helenističkoga doba; u samoj Grčkoj vrše se pregradnje skena klasičnoga tipa, a u maloazij. gradovima (Priene, Efez) grade se nove skene-pozornice, dok gledališta ostaju neizmijenjena.— Posebnu, malobrojnu vrstu teatra predstavlja odejon (Ὠιδεῖον Oideion), namijenjen za muzičke priredbe i recitacije: on je jednake strukture kao i dramski teatri, ali znatno manjih dimenzija i redovno natkriven (drvena krovna konstrukcija). Prvi odejon podigao je u Ateni sredinom ← V <em>st.</em> Periklo. Građevine ove vrste postojale su u Sparti, Korintu, Efezu i dr. U doba rim. vlasti dao je sagraditi (161—65) Herod Atik na juž. obronku atenske Akropole odejon koji je do danas sačuvan.<br /> Rimljani su prvotne oblike scenskoga umijeća upoznali od Etruraca; po Liviju, u Rim su uvedeni ← 364 etrurski <em>ludi scaenici</em>, a od Etruraca je preuzeta i tribina za gledaoce (poznata po jednoj slici). S italskoga juga i Sicilije (Magna Graecia) dopiru u Rim oko ← 300 grč. kazališne igre koje postaju sastavni dio svečanosti <em>ludi Romani</em> i isprva se izvode u cirkusu. Pošto je Magna Graecia pala pod rim. vlast, etrurski utjecaji uzmiču pred helenskim. Zajedno s oblicima grč. kazališne književnosti i umjetnosti Rimljani usvajaju i grč. tip teatarske građevine. Isprva se podižu provizorni drveni objekti, a prvi od kamena dao je u Rimu sagraditi cenzor Marko Emilije Lepid: u njemu su se održavali <em>ludi Apollinares.</em> Iz doba republike spominju se teatri Pompeja i Balba, a djelomice je sačuvan (vanjski polukružni zid gledališta, raščlanjen polustupovima i lukovima) Marcelov t., što ga je počeo graditi Julije Cezar a dovršio ← 11 car August. Svi kasniji teatri u Rimu iz doba careva su porušeni. U Augustovo doba oko ← 20 piše Vitruvije (v.) traktat »De architectura libri decem«, u kojemu su u V knjizi obrađene grč. i rim. teatarske građevine. Iz toga izvora kao i na temelju arheol. ostataka, ponajviše izvan Italije, moguće je rekonstruirati rim. t. i ustanoviti njegove razlike u odnosu prema grčkom. Dok je grč. t. redovno izvan grada, rimski se podiže unutar gradskih zidina; ne iskorištavajući reljef terena, gledalište <em>(cavea)</em> konstruira se na nekoliko katova što ih nose stupovi i lukovi. Skena <em>(scaena)</em> se na oba svoja kraja spaja s gledalištem, čime građevina postaje potpuno zatvoreni objekt. Gledalište i orhestra, presječeni skenom na liniji dijametra, postaju strogi polukrug. Pošto se skena spojila s gledalištem, nestali su postrani prilazi: u gledalište se ulazilo kroz nadsvedene hodnike <em>(aditus</em>, <em>itinera, vomitoria</em>), probijene ispod sjedišta. Polukružna orkestra postaje dio gledališta, u kojem se nalaze redovi sjedala za odličnike. Skena doživljuje potpunu transformaciju; ona postaje ravan do 30 <em>m</em> dugačak povišeni podij <em>(pulpitum</em>, <em>proscaenium)</em>; u pozadini ga zatvara jednako dugačak i vrlo visok zid <em>scaenae frons</em>, bogato raščlanjen dekorativnim arhitektonskim elementima (stupovi, pilastri, lukovi, timpani, korniši, niše) u nekoliko horizontalnih zona. Ta je arhitektonska dekoracija izvedena od polihromnoga mramora i drugih skupocjenih materijala, a poneki put je izvedena i kao iluzionistička slikarija. Scenae frons zadržava troja vrata grč. skene, a u koliko je ujedno i stražnji završni zid građevine, prostorije za glumce nalaze se lijevo i desno, u prigradnjama kojima je zatvoren pulpitum. Vitruvije govori о upotrebi scenske opreme, koja se mijenjala prema sadržaju komada, te navodi tri vrste dekoracija: za tragediju, komediju i satirsku igru. Pozornica je odozgo bila natkrivena izbočenom kasetiranom strehom. U doba careva moglo se cijelo gledalište natkriti zastorom <em>(velum).</em> Postojao je i zastor <em>(aulaeum)</em> sastavljen od drvenih ploča koji je zatvarao pozornicu; on se dizao odozdo, iz uskog prosjeka ispred pulpituma, a pozornicu je zaklanjao samo djelomice poput paravana. Gledalište je zadržalo grč. oblik s uzdužnim prolazom <em>(praecinctio)</em> i klinastim sektorima <em>(cunei).</em> Na platformama iznad prolazâ nalazila su se <em>tribunalia,</em> neka vrsta otvorenih loža za carski dvor i pratnju. U grč. gradovima koji su došli pod rim. vlast, gledališta su ostajala neizmijenjena: orhestra se gdjekada ograđuje zidom visokim oko 0,80 <em>m</em>, dobiva naziv <em>conistra </em>i služi za gladijatorske borbe i borbe sa zvjeradi, a skena se mijenja u pulpitum i dobiva scenae frons. Takve su preinake izvršene u Dionizovu teatru u Ateni, u teatrima u Sirakuzi, Taormini i dr. Nekadašnje grč. naselje Pompeji imalo je t. grč. tipa, koji je preinačen na rim. način. Na ovaj, tzv. Veliki t., oslanja se postrance tzv. Mali t. koji predstavlja tip rim. odejona <em>(odeum</em>, <em>theatrum</em> <em>tectum</em>, <em>theatrum copertum)</em>, natkrivenoga drvenim krovištem i namijenjenoga muzičkim izvedbama. Dobro sačuvani rim. teatri nalaze se pretežno izvan Italije: u juž. Francuskoj u Orangeu (I <em>st.</em>; gledalište djelomice usječeno u stjenovit obronak; 38 <em>m</em> visok scenae frons ukrašen reljefima i kipovima) i u Arlesu (II <em>st.</em>), u sjev. Africi u Timgadu i u Leptis Magna, u Maloj Aziji u Aspendosu (iz vremena oko 170, sagradio ga <em>Zenon</em>; izvanredno bogato dostignuće rim. teatarske arhitekture u njenoj zreloj fazi). U novije vrijeme iskopani su ostaci teatra u Palmiri (III <em>st.</em>). — Veći broj ant. teatarskih objekata služi i danas — uz djelomične adaptacije — u kazališne svrhe (Dionizov t. i Odejon Heroda Atika u Ateni, Epidaur, Orange [od 1869], Sirakuza, Taormina, Fiesole, Ostia i dr.), jednako kao i neki amfiteatri (Verona, Nîmes, Pula; v. <em>Amfiteatar</em> i <em>Arena</em>).<br /> Nakon građevina, podignutih u posljednjem razdoblju Rimskoga Carstva, nije u idućih dvanaest stoljeća sagrađen u cijeloj Evropi nijedan objekt, namijenjen isključivo u teatarske svrhe, odnosno konstruiran kao zasebna kazališna zgrada.<br /> Srednjovj. liturgijske igre u vezi s obredima u Velikom tjednu, na Uskrs i Božić održavale su se u crkvama, pred glav. oltarom u povišenom koru, a dijelom i pred bočnim oltarima, gdje sujsekao scenerija postavljale »jaslice« ili »božji grob«. Poluliturgijska drama (pasije, misteriji, mirakuli, moraliteti) izvodi se na otvorenom, na trgu pred crkvom koji se provizorno udešava kao teatarski prostor, kadšto s primitivnim drvenim gledalištem i ograđenim ložama za odličnike. Ispred pročelja crkve podizala se pozornica u obliku povišenoga drvenog podija, dugačkoga 20—60 <em>m</em>. Na tu tzv. simultanu pozornicu postavljao se niz odijeljenih malih paviljona <em>(mansiones)</em> koji su bili indikacija za mjesto zbivanja dramske radnje. Za izvedbe na otvorenom služili su i rim. amfiteatri (npr. Kolosej u Rimu u XIII <em>st.,</em> amfiteatri u Francuskoj) u koje se montirala simultana pozornica; su čelni dio amfiteatra služio je kao gledalište. Ponekad su se predstave davale i u klaustrima samostana. — Drugi način izvođenja sakralnih igara vršio se pomoću pozornice na kolima (engl. <em>wagon</em> <em>stage</em>, flam. <em>vagenspel, </em>franc. <em>jeu</em> <em>sur</em> <em>cars</em>). Pred gledaoce, okupljene na trgu, sukcesivno su se dovlačila kola (bilo ih je do 24), a svaka od njih predstavljala su određenu scenu; niz tih scena sačinjavao je dramsku cjelinu. — Profane predstave putujućih mimika-komedijaša održavale su se na trgovima, sajmištima i u gostionicama; pozornica je jednostavan podij (franc. <em>tréteau</em>, <em>échafaud</em>) sa zastorom u pozadini, a gledaoci stoje. Uslijed klimatskih prilika nisu se mogle održavati predstave isključivo na otvorenom. Sve raznovrsne srednjovj. predstave crkvenih bratovština, đaka u školama, amatera u kneževskim rezidencijama i u građanskim domovima održavaju se u aulama škola, u refektorijima samostana, u hospicijima, u dvoranama palača i dvoraca, posvuda na provizornim pozornicama-podijima s najjednostavnijom dekorativnom opremom. T. kao arhitektonski objekt tada još ne postoji.<br /> U doba rane renesanse razvija se u Italiji intenzivan kazališni život (izvođenje Plauta, mitol. alegorijâ, tragedijâ po uzoru na antičke, suvremenih komedijâ, pastoralâ), pri čemu se problem gledališta i povišene pozornice rješava provizorijima koji u konstrukciji anticipiraju t. cinquecenta i baroka. Renesansni »uomo universale« bavi se i teatrom; <em>Bramante</em> konstruira u Rimu drvenu građevinu, a <em>Leonardo</em> scenske naprave na dvoru Lodovica Mora u Milanu; Rafael i B. Peruzzi slikaju uz primjenu perspektive prospekte za pozornicu, a S. Serlio (v.), oslanjajući se na Vitruvija, postavlja načelo о trima osnovnim tipovima scenske opreme (za tragediju, komediju i pastoralu). U cinquecentu nastaju od provizorijâ stalne kazališne dvorane: u dvoru u Ferrari (1531), u pal. Sanseverino u Napulju (1536), u pal. Cancelleria u Rimu (1545), u kaštelu u Mantovi (1549) i u pal. Uffizi u Firenci (1585); u Parizu je stalna kazališna dvorana uređena u Hôtel de Bourgogne (1550), u kojemu je bilo prvo sjedište Comédie-Française (od 1680). — Slijedeći opise Vitruvija projektira <em>A. Palladio</em> 1580 kao zasebnu i natkrivenu građevinu Teatro Olimpico u Vicenzi (dovršio 1585 <em>V. Scamozzi</em>). Gledalište je po rim. uzoru polukružno, s caveom i stupovljem na obodu najvišega reda sjedala; pozornica je rim. pulpitum što ga zatvara klasicistički dekoriran scenae frons u kojemu su tradicionalna troja vrata. Scamozzi ih ostavlja otvorena, tako da se kroz njih vide »ulice« s kućama i palačama kao rudimenti buduće barokne iluzionističke pozornice. Scamozzi gradi 1588—90 izvanredno lijep malen t. u Sabbioneti, slobodnije varirajući arhitektonske elemente rim. teatra.<br /> U Španjolskoj postoji od druge pol. XVI <em>st.</em> osebujan oblik otvorenoga teatarskog prostora u dvorištu <em>(corral),</em> uokvirenoga pročelnom zgradom i njenim dvama krilima; na četvrtoj slobodnoj strani podiže se pozornica-podij. U Engleskoj se na sličan način iskorištavaju dvorišta gostionica <em>(inn</em> <em>of</em> <em>court). </em>U Londonu se potkraj XVI <em>st.</em> počinju upotrebljavati za kazališne predstave objekti u kojima su se održavale borbe s medvjedima <em>(bear-garden)</em> ili se podižu njima slične građevine. Ti objekti predstavljaju tip elizabetinskoga ili šekspirskoga teatra. Prvi t. podigao je 1576 J. Burbage; za njim slijede »The Rose« (1587), »Swan« (1594) i »Globe« (1599, glavni t. Shakespearea), a poslije 1600 »The Hope«, »The Fortune« i »The red Bull«. Svi su oni bili smješteni na desnoj obali Temze, u juž. predgrađu Londona (Southwark) u kompleksu raznovrsnih zabavišta. Ove su građevine imale izvana ovalni ili poligonalni oblik (donji dio od kamena, a nadgradnja od drva), a unutrašnjost im je bila nalik na šuplji nenatkriveni valjak; uokolo njegovih stijena teklo je nekoliko redova galerija sa sjedalima <em>(gentlemen’s</em> <em>rooms).</em> Dno valjka je zapremala većim dijelom pozornica, a oko nje je bio prostor za stajanje. Pozornica je bila isturen povišeni podij u obliku trapezoida. Njen je prednji dio bio otvoren, a stražnji je imao krović što su ga nosila dva stupa. U dnu podija bio je ulaz u glumačke garderobe, a iznad njih nalazio se balkon koji je služio kao estrada za glazbenike, a po potrebi i kao dio pozornice. Na vrhu građevine bio je omanji tornjić na kojem se vijala zastava-amblem teatra, a odatle se i davao trubljom znak za početak predstave. Pozornica, otvorena sa triju strana, nije pružala mogućnost a nije ni imala namjenu da se na njoj dekorativnim sredstvima ostvari iluzija određenoga ambijenta; on se tek nagoviještao posobljem ili rudimentarnim scenskim napravama (stablo, pećina, nadgrobni spomenik i sl.). Ta pozornica, uvijek otvorena gledaocima i bez zastora — za razliku od talijanske — izrazito je neiluzionistička. Predstave su se davale samo danju, a tek kad je zgrada dobila krov (»The red Bull«) igralo se i naveče uz oskudnu rasvjetu uljanica i lojanica. Uz ove tzv. javne teatre <em>(public</em> <em>theatre),</em> koji su napušteni i porušeni sredinom XVII <em>st.,</em> postojali su i tzv. privatni teatri <em>(private</em> <em>theatre)</em> — adaptirane veće dvorane u različnim objektima. Iz njih se u posljednjim decenijima XVII <em>st.</em> razvijaju teatri tal. tipa s iluzionističkom pozornicom.<br /> Neiluzionistička pozornica bitna je karakteristika i teatara Istočne Azije. U doba klasične kin. drame za dinastije Yüan (1271—1368) formiran je i tip teatra — jednostavne drvene zgrade s pravokutnom dvoranom, u kojoj gledaoci sjede na hasurama na tlu. Pozornica je četverokutni podij koji strši u gledalište; stupići na njegovim uglovima nose plosnat krović. Ni ova pozornica ne pozna zastor ni kulise; mjesto zbivanja označuje se jednostavnim, stiliziranim ili simboličnim dekorativnim elementom. Stariji drveni objekti ove vrste nisu sačuvani, ali njihove tradicionalne forme ponavljale su se stoljećima. Zajedno s drugim tekovinama kin. kulture preuzeli su ih Japanci za izvođenje scenskih djela tipa <em>no</em> i <em>kabuki.</em> U teatrima koji njeguju repertoar tipa kabuki održala se do danas neiluzionistička pozornica s indikativno-simboličnim dekorativnim elementima.<br /> Razvitak tal. teatarske građevine na prijelazu iz kasnorenesansnog u ranobarokni tip obilježen je izgradnjom Teatra Farnese u Parmi (1618), rad <em>G. B. Aleottija.</em> U strukturi gledališta on slijedi Palladija (Teatro Olimpico), ali polukružni tlocrt partera mijenja u izduženi, a oko posljednjih redova gledališta konstruira dvokatni portik sa stupovljem, čime anticipira buduće lože. Najvažniju promjenu izvršio je na pozornici, gdje je troja, od antike baštinjena Palladiova, vrata zamijenio jednim velikim otvorom i obrubio ga portalom, a pozornicu produžio u dubinu. Time je stvoren tip iluzionističke pozornice-kutije ili pozornice-panorame, koja uskoro dobiva dekorativnu opremu prilagođenu njenoj svrsi i prostoru (oslikane kulise, prospekti, sofite). Ona se bez bitnijih promjena —·izuzevši tehničke — održava u toku idućih trista godina. Dekorativnom obogaćenju pozornice znatno je pridonijela opera, koja u kombinaciji s baletom postaje u XVII <em>st.</em> najatraktivnija scenska vrsta. Upravo zbog potreba opere — a i za održavanje koncerata, zabava, plesova i sličnih priredaba — gradi se niz velikih teatara, među kojima S. Cassian u Veneciji (1637, prvi javni operni t. u Evropi); u njemu su prvi put umjesto polukružnih redova sjedala konstruirana 3 niza loža, jedan povrh drugoga. Ovako stvoreni standardni tip baroknoga teatra (iluzionistička pozornica-kutija, gledalište potkovastog tlocrta s parterom i ložama, udubljeni prostor za orkestar između gledališta i pozornice) ostaje u strukturalnim dispozicijama neizmijenjen do potkraj XIX <em>st.</em> Mijenjaju se donekle vanjština (fasada) i ukrasi unutrašnjih prostorija (vestibil; foyer, v.) paralelno s mijenama općih — stilskih — faza arhitekture. Osim cjelovitih građevina postoje od XVII <em>st.</em> i djelomični teatarski kompleksi u prirodi, pri čemu se više-manje ponavljaju ant. uzori. U Firenci, u parku Boboli iza pal. Pitti, izgrađen je amfiteatar u obliku pačetvorine sa zaobljenim uglovima i sa 6 redova sjedala. U parku u Versaillesu udešavali su se prostori za izvođenje Moliéreovih komedija, te za pastorale i balete usred nasada, drveća i ispred fontana. U XVIII <em>st.</em> postojali su mnogi otvoreni teatri u parkovima vladarskih rezidencija i dvoraca.<br /> U Italiji su u XVII <em>st.</em> realizatori definitivnoga tipa baroknoga teatra porodice graditeljâ <em>Burnacini</em> (v.) i <em>Bibiena</em> (v.); članovi ove posljednje, zvani <em>Galli da Bibiena,</em> dali su u četiri generacije desetak graditelja, koji su u toku XVII i XVIII <em>st.</em> podigli niz teatara ne samo u Italiji nego i u Austriji, Češkoj, Njemačkoj, Rusiji, Francuskoj, Engleskoj, Španjolskoj, Portugalu, Holandiji, Danskoj i Švedskoj. Tako je nastala općeevr. barokna teatarska građevina, s razlikama jedino u stupnju raskoši gledalištâ. Bibiene su bili ujedno i scenografi. Izvanredno vještom primjenom perspektive oslikavali su platnene kulise i prospekte arhitektonskim motivima i plastičnim ukrasima (stupovi, pilastri, lukovi, timpani, korniši, niše, balustrade itd.), nastojeći dati privid golemih arhitektonskih prostora (trgovi, palače, dvorane) ili parkova s građevinama. Tako opremljena pozornica-kutija ostala je standardni uzor za generacije sljedbenika Bibienâ u Italiji i u cijeloj Evropi. — U XVIII <em>st.</em> grade se u Italiji teatri Argentina u Rimu (1732, <em>G</em>. <em>Theodoli</em>), San Carlo u Napulju (1737, <em>G. A. Medrano</em>), Scala u Milanu (1778, <em>G</em>. <em>Piermarini</em>), La Fenice u Veneciji (1792, <em>A. Selva). </em>Paralelno s formiranjem klasicističke arhitekture, njihove fasade dobivaju monumentalnu kolonadu s timpanom, ali unutrašnjost zadržava i dalje baroknu strukturu. To vrijedi i za franc. teatre XVIII <em>st.</em> kojih vanjština predstavlja vrlo značajna ostvarenja klasicizma: Grand Théâtre u Lyonu (1756, <em>J.-G. Soufflot</em>), Grand Théâtre u Bordeauxu, te Luxembourg odnosno Odéon u Parizu (1783). U Londonu je t. Drury Lane sagrađen već 1674 (nekoliko puta izgorio i obnavljan), zatim 1705 veliki t. za tal. operu, a 1732 Covent Garden (nekoliko puta pregrađivan). — Njemačka dobiva u XVIII <em>st.</em> niz reprezentativnih dvorskih teatara (Hoftheater) koje podižu vladari, u Dresdenu (1718, <em>D. Pöppelmann</em>), Mannheimu (1741, <em>A. Galli da Bibiena</em>), Berlinu (1742, G. <em>W. Knobelsdorff</em>), Weimaru (1786) i dr. Prvobitni Burgtheater u Beču bio je od 1741 u sklopu dvora, a isto tako i Opera u Versaillesu (1770, <em>A.-J. Gabriel).</em> U Moskvi je 1742 izgrađen Operni dom i Njemački t., a 1780 Petrovski t.; u Petrogradu je u sklop Zimske palače ugrađen Ermitažni t. (1787, G. <em>Quarenghi</em>). Pojedini teatri dobivaju izvanredno raskošne intérieure u stilu rokokoa (gledališta od drva s polihromiranim i pozlaćenim rezbarijama); od njih su sačuvani dvorski t. u Bayreuthu (1743, <em>G</em>. i <em>C</em>. <em>Galli da Bibiena</em>), Residenztheater u Münchenu (1756, <em>F. de Cuvilliés</em>) i t. uz kralj. dvorac Drottningholm nedaleko od Stockholma (1766, <em>C</em>. <em>F. Aldecrantz</em>).<br /> U toku XIX <em>st.</em> ostaje struktura novosagrađenih teatara neizmijenjena. U prvim decenijima fasade još imaju jaka klasicistička obilježja (stupovlje s timpanom), a zatim — kao i u ostaloj arhitekturi — slijedi razdoblje historicizma, pa se teatri izgrađuju ponajviše u neorenesansnim i neobaroknim oblicima, ali unutrašnje dispozicije ostaju i dalje tradicionalno barokne. Na stotine historicističkih teatarskih objekata izgrađeno je u zemljama Evrope i Amerike i u tadašnjim kolonijalnim područjima. Među objekte koji se ističu dimenzijama, utilitarnim rješenjima, estetskom komponentom i dobrim lociranjem u urbanom kompleksu idu: u Italiji u Genovi Carlo Felice (1828), u Rimu Costanzi (1880) i u Palermu Teatro Massimo (1895). U Rusiji u Moskvi Mali t. (1824, <em>Ο.</em> <em>I. Bove</em>) i Veliki t. (<em>A. A. Mihajlov</em> i <em>O.</em> <em>I. Bove</em>), u Petrogradu Aleksandrinski t. (1832,<em> C. Rossi</em>) i Mihajlovski t. (1833, <em>A. P. Brjulov</em>), pregrađen u Marijinski t. (1860, <em>A. C. Cavos</em>). U Njemačkoj u Münchenu Dvorski t. (1818, <em>K. Fischer</em>), u Berlinu Dramski t. (1824, <em>K. F. Schinkel</em>), u Dresdenu Dvorski t. (1841) i Opera (1878, oba <em>G.</em> <em>Semper</em>). Festspielhaus u Bayreuthu (1876, po ideji R. Wagnera i zamisli G. Sempera projektirao <em>O.</em> <em>Brückwald</em>) znači odlučan prekid s baroknom shemom; gledalište je isječak kruga s ložama samo u pozadini, a orkestar je natkriven. Na jednak način izgrađen je münchenski Prinzregenten Theater (1901, <em>M. Littmann</em>). U Austriji u Beču Opera (1869, <em>E. van der Nülli A. Siccardsburg</em>) i Burgtheater (1888, <em>G.</em> <em>Semper</em> i <em>K. Hasenauer</em>); bečki arhitekti <em>H. Helmer</em> i <em>F. Fellner</em> podižu u Austriji i drugim evr. zemljama oko 50 historicističkih teatarskih građevina. U Francuskoj u Parizu Opera (1875, <em>Ch. Garnier</em>) imala je svojim dimenzijama i pompoznošću reprezentirati najviši domet arhitekture Drugoga carstva. U USA u New Yorku Metropolitan-opera (1883, <em>J. C. Cady</em>).<br /> U XIX <em>st.</em> gledališta oživljuju uvođenjem plinske rasvjete (prvi put primijenjena u londonskom Covent Gardenu 1818), a zatim elektrike (novi aparati i sistemi rasvjete). Pozornica se tehnički usavršava (mehanizacija, rotaciona pozornica <em>K. Lautenschlägera</em> [1896], pomične platforme), ali ne mijenja funkciju iluzionističke kutije. Uz tradicionalnu baroknu perspektivno-arhitektonsku opremu javljaju se sredinom stoljeća romantične inscenacije sa slikovitim pejzažima, u stvari u okvir pozornice transponirana slikarska platna; pri tome nerijetko prevladava kič. U Meiningenu se 80-tih godina provodi zamisao о hist. vjernoj opremi, 1887 osniva A. Antoine u Parizu Théâtre Libre kao tribinu naturalizma, a, od 1896 realizam je idejna baza Moskovskoga Hudožestvenog teatra. Adekvatno ovim smjerovima mijenja se i scenska oprema kojom se želi evocirati stvarnost ambijenata. U posljednjem deceniju XIX <em>st.</em> ustaje <em>A. Appia </em>protiv iluzionističke šablone, a i protiv dosljedno primjenjivanog naturalizma i realizma, suprotstavljajući im naglašenu stilizaciju scenske slike. No, dok Appia još uvijek rješava opremu slikarski, <em>E. G. Craig</em> odbacuje slikovitost panoramske inscenacije i transformira pozornicu u arhitektonski konstruirani prostor u kojemu dominiraju plastični elementi. On je time začetnik reforme evr. scenografije koja, polazeći od njegovih ideja, pronalazi sve smionija rješenja. Na prijelazu iz XIX u XX <em>st.</em> petrogradska grupa »Mir iskustva« (v.) počinje unositi u scenske opreme stilizirane i koloristički efektne motive iz rus. i orijentalnoga folklora. Taj je smjer došao do izražaja i u scenografiji mnogih evr. zemalja, gdje se moglo posegnuti u baštinu nar. umijeća. U biti je i kod tih folklornih oprema glavna svrha: postići slikovitost.<br /> U poč. XX <em>st.</em> javljaju se i u teatarskoj arhitekturi elementi »Stila 1900« (Art nouveau, secesija), ali samo u vanjštini građevina i u ukrasu unutrašnjih prostorija. Značajna promjena u strukturi gledališta nastupa eliminiranjem loža; umjesto njih konstruira se po nekoliko redova polukružnih balkona, koji mogu imati i lože, ali samo kao otvorene, pregradama odvojene omanje prostorne jedinice. Primjer je takva rješenja pariški Théâtre des Champs-Élysées sa 3 balkona (1913, <em>A. Perret,</em> plastičan ukras <em>A. Bourdelle</em>). Ovaj sistem, koji pruža mogućnost znatno racionalnijega iskorištenja prostora i povećanja broja sjedala, ubrzo je prevladao. God. 1914 ostvaruje <em>H. van de</em> <em>Velde</em> smion pokušaj rješenja teatarskog prostora kao cjeline (Köln, t. na izložbi Werkbunda). Neposredno poslije Prvoga svjetskog rata javljaju se radikalno nove solucije. U traženju mogućnosti za što prostraniji auditorij povezan s izbočenom kružnom pozornicom pregrađuje <em>H. Poelzig</em> 1919 cirkus Schumann u Berlinu za Reinhardtov Grosses Schauspielhaus. Inicijator Bauhausa (v.) <em>W. Gropius</em> unosi načela funkcionalnosti i u projekte teatarskih objekata (1923, Jena, kubični korpus, gledalište konstruirano kao strmi parter s optimalnom vizurom). Niz nekonvencionalnih rješenja daje <em>O. Kaufmann</em> (1924, Krolltheater u Berlinu). U rješavanje odnosa gledalište — pozornica radikalno zahvaća V. E. Mejerhold (1922, T. Revolucije u Moskvi), primjenjujući pozornicu bez zastora, s mobilnim i konstruktivističkim elementima. E. Piscator u svom teatru u Berlinu (1927) potpuno razbija konvencionalnu panoramsku pozornicu, eliminira iluzionističku dekoraciju i primjenjuje filmske projekcije. Na internacionalnom natječaju za t. u Harkovu 1931 dobiva <em>W. Gropius</em> prvu, a zagrebački arhitekt <em>Z.</em> <em>Strižić</em> drugu nagradu; obojica suponiraju povezivanje pozornice i gledališta u jedan sliveni prostor. Nekoliko smionih teoretski razrađenih rješenja ostalo je samo u neostvarenim projektima. U Njemačkoj su njihovi predstavnici <em>O.</em> <em>Strnad</em> i <em>F. Kiesler</em> (posvemašnje spajanje prostora za glumu i gledaoce), u Italiji <em>L. Vietti</em> (»il megateatro«), u Poljskoj <em>A. Pronaszko</em> (pozornica u obliku prstena koja bi se kretala oko centralno smještenoga gledališta), u USA <em>N. Bel Geddes</em> (maksimalna primjena mehanizacije). Uz to se još uvijek podižu i teatri dvoranskog tipa (1937, Pal. de Chaillot u Parizu), a u USA iz komercijalnih razloga gorostasni auditoriji (1936, Radio City Music Hall u New Yorku sa 6500 sjedala). U scenografiji se sukcesivno odrazuju suvremeni lik. tokovi, počevši od ekspresionizma preko kubizma i konstruktivizma do apstrakcije. Pokušaj razbijanja statičke scene i njenu transformaciju u dinamičnu izvršili su tal. futuristi (manifesti <em>E. Prampolinija</em> 1915 i 1923); na njihove spektakularne manifestacije nadovezuju se kasnije različni avangardni eksperimenti, koji su sve brojniji poslije Drugoga svjetskog rata, a glavno im je zajedničko obilježje antinaturalizam i antiiluzionizam. U traženju novih odnosa scena — gledalište javlja se »kružni teatar«, u kojemu je platforma za glumu, lišena svake dekorativne opreme, smještena usred prstenastog auditorija. Osnovna problematika teatra kao arhitektonskog objekta ostaje i dalje složena, jer svaka pojedina građevina mora udovoljiti postulatima urbanizma i nizu estetskih, funkcionalnih i utilitarnih faktora.<br /> U Njemačkoj i Austriji, gdje je u Drugome svjetskom ratu velik broj teatara potpuno ili djelomice razoren, pojedine su tradicionalne kuće rekonstruirane u prvotnim oblicima, tek pažljivo modificiranim (Opera u Münchenu, Burgtheater i Opera u Beču). Nove građevine odreda su izraz suvremenih arhitektonskih koncepcija (Opere u Kölnu i Hamburgu, Narodni t. u Mannheimu, Gradski t. u Hamburgu), pri čemu se primjenjuju armiranobetonske konstrukcije, staklene plohe i metal. U Njemačkoj su istaknuti predstavnici posve novih shvaćanja <em>W. Riephan, G. Weber</em> i <em>E. Schelling,</em> u USA <em>L. Mies van der</em> <em>Rohe i J. R. Neutra,</em> u Brazilu <em>О. Niemeyer, </em>u Danskoj <em>J. Utzon.</em> Među građevinama najnovijega vremena ističu se Teatro popular u Rio de Janeiru (1950), Royal Festival Hall u Londonu (1951), Sankei Kaikan u Тоkуju (1955), Festspielhaus u Salzburgu (1963, <em>Cl. Holzmeiste</em>r), nova zgrada Metropolitan-opere u New Yorku (1966) i Opera u Sydneyu (1966 u izgradnji). Primjer je maksimalno eksperimentalnoga ostvarenja t. Univerziteta u Miamiju (1950) s kružnom pozornicom i gledalištem podijeljenim u 12 pomičnih sektora (8 trokutnih, 4 pravokutna) koji se mogu u odnosu spram pozornice smještati u pet raznovrsnih kombinacija. Pozornice općenito, a napose one u music-hallima i revijskim teatrima, opremaju se najusavršenijom mehanizacijom.<br /> Predstave na otvorenom (engl. <em>open air</em> <em>theatre,</em> franc. <em>théâtre</em> <em>en</em> <em>plein-air, </em>njem. <em>Naturtheater</em> i <em>Freilichtbühne,</em> tal. <em>spettacolo all’aperto</em>) održavaju se pod imenom ljetnih igara i festivala u gradskim ambijentima, ispred hist. arhitektonskih spomenika ili unutar njihovih kompleksa, u sportskim građevinama, parkovima, šumama itd., te u već spomenutim ant. teatrima i amfiteatrima. Pri tom se za pozornicu iskorišćuje — uz poneke dekorativne dodatke — dio građevine, odnosno prostor u prirodi, a gledalište se uređuje kao provizorij redovito u obliku polukruga s povišenim redovima sjedala za nekoliko tisuća gledalaca. Takve se priredbe održavaju u Firenci (park Boboli), Rimu (Karakaline terme i Maksencijeva bazilika), Paestumu (ispred hrama), Napulju (park vile Floridiana), Parizu (Bois de Boulogne, dvorište Sorbonne, trg ispred Notre-Dame), Avignonu (dvorište u palači papâ), Glyndebourneu, Oxfordu (parkovi collegeâ), Londonu (Regent park, Battersea park), Frankfurtu (trg ispred Vijećnice, tzv. Römerberg), Heidelbergu (kaštel), Salzburgu (trg ispred katedrale), Oberammergau-u, kaštelu Karlštejn u Češkoj, a kod nas u Dubrovniku (na desetak mjesta) i Splitu (peristil, Meštrovićev kaštelet). Od teatara na otvorenom imaju poneki izgrađena polukružna gledališta; među njima se ističe golemim dimenzijama t. (1936) kraj olimpijskog stadiona u Berlinu, a izvanrednim smještajem u prirodi Teatro verde (1954) na otoku S. Giorgio u Veneciji.<br /> LIT.: <em>W. Dörpfeld</em> i <em>E. Reisch,</em> Das griechische Theater, Athen i Leipzig 1896. — <em>W. Dörpfeld,</em> Das griechische Theater Vitruvs, Athenische Mitteilungen, 1897. — <em>O.</em> <em>Puchstein,</em> Die griechische Bühne, s. l. 1902. — <em>H. B. Baker, </em>History of the London stage 1576—1903, London 1904. — <em>M. Hammitzsch, </em>Der moderne Theaterbau, Leipzig 1906. — <em>A. E. Haig,</em> The Attic theatre, Oxford 1907. — <em>C.</em> <em>Gaehde,</em> Das Theater, I—III, Leipzig 1908. — <em>E. Moritz, </em>Das antike Theater und die modernen Reformbestrebungen im Theaterbau, Altenburg 1910. — <em>M. Krüger,</em> Über Bühne und bildende Kunst, München 1913. — <em>E. R. Fiechter,</em> Die baugeschichtliche Entwicklung des antiken Theaters, München 1914. — <em>A. Frieckenhaus,</em> Die altgriechische Bühne, Berlin 1917. — <em>M. Bieber,</em> Die Denkmäler zum Theaterwesen im Altertum, Berlin i Leipzig 1920. — <em>C. Gaehde,</em> Das Theater vom Altertum bis zur Gegenwart, Leipzig 1921. — <em>В. M. Дорошевич,</em> Старая театральная Москва, Петроград 1923. — <em>E. K. Chambers,</em> The Elizabethan stage, Oxford 1924. — <em>O. Navarre, </em>Le théâtre grec. Paris 1925. — <em>Z. Kinkaid,</em> Kabuki, the popular stage of Japan, London 1925. — <em>A. E. Zucker,</em> The Chinese theatre, London 1925. — <em>G.</em> <em>Cohen,</em> Histoire de la mise en scène dans le théâtre religieux français du Moyen âge, Paris 1926. — <em>P. Zucker,</em> Theater und Lichtspielhäuser, Berlin 1926. — <em>J. Th. Allan,</em> Stage antiquities of the Greeks and Romains and their influence, London 1927. — <em>G.</em> <em>Cohen,</em> Le théâtre en France au Moyen âge, I—II, Paris 1928—31. — <em>H. Bulle,</em> Untersuchungen an griechischen Theatern, München 1928. — <em>A. Rondel,</em> Origines et developpement du théâtre en Europe du XV<sup>e</sup> au XVII<sup>e</sup> siècle, Marseille 1928. — <em>В. Всеволодский-Гернгросс,</em> История русского театра, Ι-II, Москва i Ленинград 1929. <em>C. Glaser,</em> Japanisches Theater, Berlin 1930. — <em>E. R. Fiechter,</em> Antike griechische Ibeaterbauten, I—IX, Leipzig 1930—50. — <em>L. Dubech,</em> Histoire générale illustrée du théâtre, I—V, Paris 1931—34. — <em>F. Pawley,</em> Theatre architecture, New York 1932. — <em>O. Bonner,</em> The Odeum, Harward 1932. — <em>J. Gregor,</em> Weltgeschichte des Theaters, Zürich 1933. — <em>G. Libertini,</em> Il teatro antico e la sua evoluzione, Catania 1933. — <em>G. Schöne,</em> Die Entwicklung der Perspektivbühne von Serlio bis Galli-Bibiena, Leipzig 1933. — <em>R. Poulain</em>, Salles de spectacles et d’auditions, Paris 1933. — <em>P. E. Arias</em>, Il teatro greco fuori di Atene, Firenze 1934. — <em>A. Bellesort</em>, Athènes et son théâtre, Paris 1934. — <em>G. K. Loukomski,</em> Les théâtres anciens et modernes, Paris 1934. — <em>L.</em> <em>C</em>. <em>Arlington</em>, Le théâtre chinois, Peking 1935. — <em>V. Gallante</em>-<em>Garrone</em>, L’apparato scenico del tardo dramma sacro in Italia, Torino 1935. — <em>H. H. Borcherdt,</em> Das europäische Theater im Mittelalter und in der Renaissance, Leipzig 1935. — <em>H. Г. Уманский,</em> Эволюция архитектуры театра, Москва 1937. — <em>G. Franceschini,</em> Il Teatro Olimpico del Palladio, Vicenza 1937. — <em>M. Apollonio,</em> Storia del teatro italiano, I—IV, Firenze 1938—50. — <em>H. Tintelnot, </em>Barocktheater und Barocke Kunst, Berlin 1939. — <em>S</em>. <em>d’Amico,</em> Storia del teatro drammatico, I—IV, Roma 1939—40. — <em>V. Turina,</em> О novom tipu savremenog kazališta, Građevinski vjesnik, 1940, 4. — <em>A. W. Pickard-Сambridge</em>, The theatre of Dionysus in Athens, Oxford 1946. — <em>H. Leclerc,</em> Les origines italiennes de l’architecture théâtrale, Paris 1946. — <em>Г. Б. Бархин,</em> Архитектура театра, Москва 1947. — <em>G. Anti,</em> Teatri greci arcaici, Padova 1947. — <em>A. Nicoll, </em>The development of the theatre, London 1948. — <em>H. Burris-Meyer</em> i <em>E. C. Cole, </em>Theatres and auditoriums, New York 1949. — <em>H. Farjeon,</em> The Shakespearian scene, London 1949. — <em>J.</em>·<em>Chen,</em> The Chinese theatre, London 1949. — <em>C</em>. <em>Niessen,</em> Handbuch der Theater-Wissenschaft, I<sub>1</sub> i I<sub>2</sub> Emsdetten 1949—53.— <em>W. Beare,</em> The Roman stage, London 1950. — <em>F. Bowers,</em> Japanese theatre, New York 1952. — <em>A.</em> <em>Bellessort,</em> Athènes et son théâtre, Paris 1954. — <em>L.</em> <em>Magagnato,</em> Teatri italiani del Cinquecento, Venezia 1954. — <em>E. Werner</em> i <em>H. Gussmann, </em>Theatergebäude, I—II, Berlin 1954. — <em>W. F. Otto,</em> Die antiken Grundlagen des abendländischen Theaters, Darmstadt 1955. — <em>W. Beare,</em> The Roman stage, London 1955·— <em>E. K. Chambers</em>, The mediaeval stage, I—II, Oxford 1955. — <em>E. Paratore,</em> Storia del teatro latino, Milano 1957. — <em>H. Kindermann,</em> Theatergeschichte Europas, I—VII, Salzburg 1957—65. — <em>R. Aloi, </em>Architetture per lo spettacolo, Milano 1958. — <em>A. C. Scott, </em>An introduction to the Chinese theatre, New York 1959. — <em>G. Wickham,</em> Early English stages, London 1959. — <em>J. H. Hanson,</em> Roman theatre-temples, Princeton 1959. — <em>F. Bowers,</em> Theatre in the East, New York i London 1960. — <em>A. Neppi</em> <em>Modena,</em> Gli edifici teatrali greci e romani, Firenze 1961. — <em>M. Bieber,</em> History of the Greek and Roman theatre, Princeton 1961. — <em>B. Rašica,</em> Arhitektonska organizacija kazališta, ČIP, 1965, 144, 146 i 147.<br /> <strong>Teatri na području Južnih Slavena. </strong>Najstariji ustanovljeni antički t. postojao je u koloniji Sirakužana na Visu (Ἴσσα Issa). Bio je grč. ili helenističkog tipa, a vjerojatno je pregrađen po rim. uzoru poslije ← 47, kad su Issu osvojili Rimljani. Nalazio se na poluotočiću Prirovo u uvali viške luke; na njegovu mjestu stoji danas franjevački samostan sa crkvom. Mjestimice je vidljiv perimetralni zid polukružnoga gledališta. Pretpostavlja se, da je i u Cavtatu (’Επίδαυρος Epidauros) postojao t. U Puli su Rimljani, osim amfiteatra, podigli dva teatra, <em>theatrum Juliae</em> za otprilike 10.000 gledalaca i nešto manji t. ispod kaštela; sačuvani su ostaci njihovih kamenih temelja i ulomci arhitektonskih dijelova. Solin (Salona) dobiva rim. t. vjerojatno u poč. II <em>st.;</em> utvrđen je njegov oblik, a sačuvani su i fragmenti plastične dekoracije. Ostaci rim. teatra otkriveni su i u Ljubljani (Emona). U Makedoniji je postojao t. u mjestu Scupi kod Skoplja i t. kod Ohrida. Osobito je značajan t. u Stobima (Στόβοι Stoboi) iz III <em>st., </em>grč. oblika s rim. elementima. Smatraju ga jednom od posljednjih ant. teatarskih građevina. <em>Ludi scaenici</em> izvodili su se i u Vidu (Narona). Izvori spominju teatre na Braču (Brattia), u Čitluku (Aequum) i Skradinu (Scardona). U Sisku (Siscia) nađen je epitaf rim. glumca Leburne.<br /> U gradovima na Jadranu izvodile su se na hrv. jeziku srednjovj. sakralne igre (skazanja, prikazanja, mišteriji, mirakuli) na trgovima ispred crkava. Sredinom XVI <em>st.</em> prikazuju se u Dubrovniku Vetranovićeva djela na Poljani, a Držićeva »prid Dvorom«, u dvorani Velikoga vijeća te u domovima vlastele i uglednih pučana. Nema stalne pozornice ni stalnoga gledališta; pozornica se postavlja po potrebi, a udešava se prema tal. uzorima, što ih je Držić imao prilike upoznati u Sieni (on se služi nazivima »šena« i »arkiteti«, a spominje i »grad koji se ovdi vidi«). Prvi t. u Hrvatskoj i na području Južnih Slavena dobio je grad Hvar. Sagradio ga je 1612 hvarski knez P. Semitecolo kao nadgradnju iznad masivnog arsenala. Gledalište ima ovalni oblik, a pozornica je povišena; na njenom stražnjem zidu bile su naslikane hvarske javne građevine. Drvene lože ugrađene su vjerojatno u prvim godinama XIX <em>st.</em> — Iz 1649 postoji podatak о zgradi teatra u Kopru; ona se spominje i dalje u vezi s književnim i umjetničkim priredbama (»akademijama«), te 1806—24 i kasnije. — Dubrovnik dugo vremena nije imao teatarsku građevinu: još 1628 prikazivala se Gundulićeva »Dubravka« »prid Dvorom«. Nije poznato gdje se izvodio repertoar Dž. Palmotića i epigonâ baroknog teatra, koji suponira mnogovrsne scenske efekte i muzičku pratnju. God. 1681 donosi Malo vijeće odluku kojom se dopušta davanje predstava u »Areenatum prope Fontanam parvam« (u arsenalu uz Malu [Onofrijevu] česmu). Od toga vremena pa do 1817 »Orsan« je stalni dubrovački t. U njemu su bili uređeni pozornica i gledalište koje je imalo i nekoliko ovećih loža za ženske posjetioce. Pošto je Orsan 1817 izgorio, preuređena je 1823/24 za teatarske svrhe kuća Gučetićâ (u sadašnjoj ulici Cvijete Zuzorić) u kojoj su se davale predstave idućih 40 godina.<br /> U pojedinim dalm. gradovima, u kojima uslijed guste aglomeracije unutar zidina nije bilo prostora za teatarske građevine, udešavaju se gledališta s ložama i pozornice u dvoranama gradskih vijećnica. Za takvo rješenje u Splitu postoji podatak iz 1758. Pošto je ta zgrada 1821 porušena, slijedi nekoliko provizornih objekata odnosno adaptacija. No već 1816, a zatim i 1859, graditelj i konzervator <em>Vicko Andrić</em> daje projekte za teatre, koji međutim nisu ostvareni. Andrić, učenik A. Canove na rimskoj akademiji sv. Luke, prvi je naš projektant teatara. — U poč. XVIII <em>st.</em> uređen je t. u općinskoj palači u Trogiru (sa 25 loža u dva kata). Takav je t. postojao u Šibeniku i Zadru. Mlet. pisac C. Gozzi, koji se nalazio u vojnoj službi u Zadru 1741—44, spominje u svojim memoarima da je nastupao u tamošnjem Teatro della corte. Od 1783 imao je Zadar Teatro nobile (do 1882), a Rijeka u toku XVIII <em>st.</em> nekoliko provizornih ili adaptiranih objekata, koji su služili kao teatri, plesne dvorane, zabavišta i kartašnice.<br /> Prva teatarska građevina na području Južnih Slavena — kao zasebni arhitektonski objekt — podignuta je 1765 u Ljubljani (izgorjela 1887). God. 1774 sagrađen je t. u Idriji, u kojemu su nastupali amateri-rudari (od 1903 služio za skladišta i konjušnicu), a 1786 t. u Ptuju (kasnije pregrađivan). U toku XVIII <em>st.</em> a i kasnije služe za teatarske priredbe različite građevine — škole, palače velikaša i imućnika, refektoriji napuštenih samostana, čitaonice, gostionice itd. U dvoranama tih objekata priređuju se predstave samo sporadično. Pri tom se problem gledališta rješava klupama i stolicama, a pitanje pozornice povišenim podijem s najskromnijom opremom. Takvih dvorana bez posebnih teatarskih obilježja malo je sačuvano. Pojedine adaptirane dvorane imale su jače izražene značajke teatra, npr. lože i čvrsto konstruiranu pozornicu s mogućnošću primjene iluzionističke dekoracije; u njima se teatar odvijao više-manje kontinuirano. U koliko su građene posebne i izrazito teatarske kuće, one imaju standardnu unutrašnju dispoziciju, a u arhitektonskom pogledu nose obilježja historicizma (do Prvoga svjetskog rata jedini je izuzetak ljubljanska Drama, koja ima obilježja secesije). Najvažniji adaptirani i samostalni teatarski objekti nastali su kronološki slijedećim redom: 1797, Zagreb, Amadéovo kazalište (do 1834); 1805, Rijeka, kazalište A. L. Adamića (porušeno 1883); 1825, Split, drveno kazalište J. Veseljkovića (porušeno 1845); Zagreb, kazalište na Markovu trgu <em>(A. Cragnolini,</em> do 1895); 1835, Kragujevac, pozorište u zgradi Knjažesko-srbske knjigopečatnje (do 1841); 1836, Zrenjanin; 1841, Beograd, pozorište na Đumruku (do 1842); 1845, Rijeka, Teatro Fenice (porušeno 1914); prije 1848, Celje (pregrađeno 1953). — U prvoj pol. XIX <em>st.</em> postoje još teatri u Makarskoj, Amfiteatro Manzin u Zadru i Teatro Quartieroni u Kotoru (sva tri zatvorena 1882 zbog nedostatnih zaštitnih mjera od požara) te adaptirane dvorane u Tvrđavi, Gornjem i Donjem gradu u Osijeku. — Oko 1850, Maribor; 1854, Subotica; 1859, Split, kazalište A. Bajamontija (G. <em>B. Meduna,</em> izgorjelo 1881); 1860, Osijek (kasnije pregrađivano); 1864, Dubrovnik, kazalište L. Bundića <em>(E. Vecchietti</em> i <em>A. Perišić);</em> 1865, Zadar, Teatro nuovo; 1869, Beograd, Narodno pozorište (<em>A. Bugarski,</em> obnavljano nakon oštećenja u Prvom i Drugom svjetskom ratu, 1922 pregradio I. Bukavac, a 1966 N. Šercer u suradnji s Verom Ćirković); 1870, Šibenik <em>(J. Slade);</em> 1873, Varaždin <em>(H. Helmer);</em> 1882, Sombor; 1884, Cetinje, Zetski dom <em>(J. Slade); </em>1885, Rijeka <em>(H. Helmer</em> i <em>F. Fellner);</em> 1892, Ljubljana, Opera <em>(J. V. Hrázký</em> i <em>A. J. Hrubý);</em> 1892, Karlovac, Zorin dom <em>(Đ. Camelutti,</em> kasnije pregrađivano); 1893, Split <em>(E. Vecchietti);</em> 1895, Zagreb, Hrvatsko narodno kazalište <em>(H. Helmer</em> i <em>F. Fellner);</em> 1895, Novi Sad <em>(A. Bugarski,</em> izgorjelo 1928); 1895, Pula; 1898, Sarajevo (adaptacija <em>K. Pařík,</em> 1950 pregradnja); 1905, Bitolj; 1906, Skoplje (do 1927); 1911, Ljubljana, Drama.<br /> Između Prvoga i Drugoga svjetskog rata: 1920, Beograd, »Manjež« (adaptacija, izgorio 1927, obnovljen 1929, postojao do 1947); 1923, Zagreb, Kazalište u Tuškancu (adaptacija, do 1929); 1925, Zadar, Teatro Verdi; 1927, Skoplje (stradao od potresa 1963); 1929, Zagreb, Kazalište u Frankopanskoj ulici (adaptacija <em>J. Dryák,</em> od 1953 Zagrebačko dramsko kazalište, pregradnja <em>B. Rašica); </em>1930, Banjaluka; 1936, Novi Sad <em>(Đ. Tabaković);</em> 1936, Ljubljana, Mestno gledališče (pregradnja 1951); 1938, Zagreb, t. na Kaptolu, od 1950 Gradsko kazalište »Komedija«; 1938, Niš <em>(V. Tatarinov).</em><br /> Poslije Oslobođenja: 1946, Pančevo; 1947, Beograd, Savremeno pozorište; 1948, Beograd, Jugoslovensko dramsko pozorište (potpuna pregradnja bivšega Manježa, <em>M</em>. <em>Belobrk</em>); Bjelovar (pregradnja sinagoge); 1950, Mostar (adaptacija, <em>M. Belobrk);</em> 1950, Zenica (adaptacija); 1951, Vršac (adaptacija); 1951 Tuzla (adaptacija); 1955, Titograd; 1961, Titovo Užice <em>(S. Mandić);</em> 1964, Beograd, Atelje 212 <em>(B. Stupica);</em> 1965, Skoplje (montažna zgrada).<br /> Pored navedenih teatara postoji na području SFRJ velik broj domova kulture i raznovrsnih adaptiranih dvorana koje služe u teatarske svrhe — za djelatnost profesionalnih i poluprofesionalnih ansambla, amaterskih sekcija kulturno-prosvjetnih društava, omladinskih, pionirskih i lutkarskih teatara.<br /> LIT.: <em>Đ. Maletić,</em> Građa za istoriju Srpskog narodnog pozorišta u Beogradu, Beograd 1884. — <em>S</em>. <em>Miletić,</em> Novo hrvatsko glumište u Splitu, Vienac, 1893, str. 301—04. — <em>M. Derenčin,</em> Prilog povjesti gradnje novoga kazališta u Zagrebu, Obzor, 1, 3, 4. i 5. X 1895. — <em>A. Trstenjak,</em> Zgodovina slovenskega gledališča, Ljubljana 1896. — <em>G</em>. <em>Kobler,</em> Memorie per la storia della liburnica città di Fiume, Rijeka 1896. — <em>S.</em> <em>Miletić,</em> Hrvatsko glumište, Zagreb 1904·— <em>A. Gentille,</em> Epulo e Nesazio nel dramma (t. u Kopru), Pagine Istriane, 1909, str. 49 i dalje. — <em>E. Dyggve</em>, Forschungen in Salonae, I—III, Wien 1917, 1926 i 1939. — Spomenica Društva za Srpsko narodno pozorište 1861—1921, Novi Sad 1921. — <em>M. Resetar</em>, Stari dubrovački teatar, Narodna starina, 1922, 1. — <em>P. Kolendić,</em> Vetranovićeve binske scene, SKG, 1923, 5. — <em>G. Novak,</em> Naši najstariji teatri, Novosti, 1928, 355. — <em>J. Vancaš,</em> О kazalištima u državi Srba, Hrvata i Slovenaca, Novosti, 1929, 25—31. — <em>R. Slade Šilović,</em> Staro kazalište u Trogiru, Narodna starina, 1932, 3. —<em>H. Vinković,</em> Hundert Jahre Theatergebäude in Zagreb, Zagreb 1934 (p. o. iz Morgenblatta). — <em>E. Katić,</em> Bondino kazalište. Prigodom 70. godišnjice osnutka Bondina kazališta u Dubrovniku, Obzor, 27. XII 1934. — <em>Đ. Mano-Zisi,</em> Iskopavanja u Stobima 1933 i 1934, Starinar, 1935—36. — <em>B. Stojković,</em> Istorija srpskog pozorišta, Niš 1936. — <em>Gj. Szabo, </em>Gdje se sve u Zagrebu igrao teatar, Kazališni almanah, 1937. — <em>A. Freudenreich,</em> Rekonstrukcija starog kazališta na Markovom trgu, ibid., 1937. — <em>В. Saria,</em> Pozorište u Stobima, Godišnjak Muzeja Južne Srbije, 1937. — <em>G. Novak, </em>Četiri splitska teatra, Politika, 23. IV 1938. — 50 pozorišnih godina u Nišu, Niš 1938. — <em>S.</em> <em>Šumarević,</em> Pozorište kod Srba, Eeograd 1939. — Spomenica prigodom svečanog otvorenja Hrvatskog narodnog kazališta u Splitu, Split 1940. — <em>B. Saria,</em> Die Inschriften des Theaters von Stobi, Wiener Jahreshefte, 1940. — <em>I. Ulčnik,</em> Krištofor Stanković i njegov prvi kazališni ravnatelj Anton Zwoneczek, Zagreb (časopis), 1941, 12. — 70-godišnjica varaždinskog Gradskog kazališta 1873—1943, Varaždin 1943. — <em>S.</em> <em>Batušić,</em> Pedesetgodišnjica kazališne zgrade, Kazališni list (Zagreb), 1945, 1—14 (p. o.). — <em>C.</em> <em>Fisković</em>, Stara splitska kazališta, Split 1946. — <em>F. Kalan (F. Kumbatovič</em>), Obris gledališke zgodovine pri Slovenceh,Novi svet, 1948, 1—2, 4, 5, 9 i 1949, 1, 6. — <em>V. Cihlar,</em> Andrija Ludovik Adamić i njegovo riječko kazalište, Riječki list, 1948, 87. — <em>M. Abramić,</em> Arheološko istraživanje grčke kolonije Isa na otoku Visu, Ljetopis JA, 1949, 55. — <em>L. Dotlić,</em> 80-godišnjica Narodnog pozorišta u Beogradu, LMS, 1949, 6. — <em>G.</em> <em>Novak, </em>Naše najstarije kazalište, 338 godina postojanja kazališta na Hvaru, Scena (Zagreb), 1950, 1. — <em>K. Prijatelj,</em> Spomenici Splita i okolice, Split 1951. — <em>A. Tentor,</em> Vodič kroz Pulu, Brione i okolicu, Pula 1951. — <em>F. Papazoglu,</em> Natpis iz Nemezejona i datovanje stobskog pozorišta, Živa antika, 1951. — <em>M. Pantić,</em> Arhivske vesti о dubrovačkom pozorištu druge polovine XVII veka, Beograd 1952. — <em>S.</em> <em>Batušić,</em> Naša prva kazališta, Vjesnik, 1. I 1952. — <em>C.</em> <em>Fisković,</em> Staro kazalište u Rijeci, Zbornik Rijeka, Zagreb 1953. — <em>Đ. K(ečkemet</em>), Šezdeset godina Splitskog kazališta, 1893—1953, Split 1953. — <em>V. Maštrović,</em> Prilog povijesti hrvatske kazališne umjetnosti u Zadru, Zadarska revija, 1953, 4 (р. o.). — <em>M. Tomandl,</em> Srpsko pozorište u Vojvodini, I—II, Novi Sad 1953—54. — Narodno kazalište »August Cesarec« u Varaždinu 1873—1955, Varaždin 1955. — Narodno kazalište Šibenik 1864—1955, Šibenik 1955. — <em>B. Aleksova,</em> Scupi, Kulturen život, 1956, 12. — Spomen-knjiga о pedesetoj godišnjici Narodnog kazališta u Osijeku, Osijek 1957. — Linhartovo izročilo, Ljubljana 1957. — <em>B. Gabričević,</em> Antička Issa, Urbs (Split), 1958. — <em>E. Dyggve,</em> Le théâtre mixte du Bas-Empire diaprès le théâtre de Stobi et les diptiques consulaires, Revue archéologique, 1958, 112. — <em>B. Nestorović, </em>Istorijat zgrade, Narodno pozorište Beograd 1869—1959, Beograd 1959. — <em>G.</em> <em>Novak,</em> Petar Semitecolo, posrednik u izmirivanju plemića i pučana i graditelj arsenala, belvedera i teatra u Hvaru, Zbornik Historijskog instituta JA, 1961, IV (р. o.). — <em>N. Vulić,</em> Nekoliko pitanja iz antičke istorije naše zemlje i rimske starine. Rimsko pozorište kod Skopja, Posebna izdanja SAN, 1961, XXXIX. — <em>M.</em> <em>Kićović,</em> Pozorišni rad Joakima Vujića, Zbornik priloga istoriji jugoslovenskih pozorišta, Novi Sad 1961. — <em>S.</em> <em>Radojčić,</em> Od dionisija do liturgijske drame. Beleške о pozorištu i predstavama u našim krajevima od Antike do XV veka, Zbornik Muzeja pozorišne umetnosti, I, Beograd 1962. — <em>S.</em> <em>V. Cvetković,</em> О pozorišnim zgradama starog Beograda, ibid., 1962. — <em>N. S. Martinović,</em> Pozorište »Zetski dom« na Cetinju, ibid., 1962. — <em>M. Foretić,</em> Predstave na narodnom jeziku u Dubrovniku od otvaranja Bundićeva kazališta god. 1865 do djelovanja Gjačkog teatralnog društva 1882, Dubrovnik (Časopis), 1963, 1—2. — <em>J. Bezić,</em> О hrvatskom kazalištu u Zadru, Zbornik Zadar, Zagreb 1964. — <em>S.</em> <em>Batušić, </em>Tačno prije 100 godina otvoreno je u Dubrovniku kazalište, Vjesnik, 27. XII 1964. — <em>J. Milčin,</em> Minatoto na teatarot vo Makedonija, Dvaest godin na Makedonskiot naroden teatar 1945—1965, Skopje 1965. — <em>R. Jovanović,</em> Zgrada — Spomenik, Svečano otvaranje obnovljenog gledališta Narodnog pozorišta, Beograd 1966. — <em>N. Šercer,</em> Iz projektantove beležnice, ibid., 1966.<tab>S. Bić.</tab>",4,teatar.pdf,
ZIDNO SLIKARSTVO,613,"<strong>ZIDNO SLIKARSTVO </strong>(<strong>živopis; </strong>engl. <em>wall-painting,</em> franc. <em>peinture</em> <em>murale,</em> njem. <em>Wandmalerei, </em>tal. <em>pittura</em> <em>murale</em>), vrsta slikarstva vezanoga uz oblik stijene koja ga omeđuje i ovisnog о koncepciji prostora u kojemu je ostvareno. Ono sadržava opće elemente slike, zatvorene u svoj estetski prostor, kao i arhitekture, čiji su elementi stijene. Izvedba zidne slike ovisi о sastavu podloge stijene uz koju je vezana odgovarajućom tehnikom, dok na kompoziciju i raspored sadržaja utječe prostor, čije dimenzije nameću mjerilo zidnim slikama. One mogu biti razmjerno velike, pa u svojoj dekorativnoj, narativnoj ili memorijalnoj funkciji najčešće poprimaju monumentalni karakter. Posredstvom perspektive, zidne slike mogu naglasiti i obogatiti detalje plasticiteta i prostornih komponenata građevine ili ih negirati u svojoj iluzionističkoj igri, a mogu naglasiti i dvodimenzionalnu plošnost.<br /> Trajnost zidnih slika vezana je uz mikroklimu prostora i stanje samih zidova. Uslijed toga se posvećivala najveća pažnja pripremi podloge, izboru boja i veziva (medija); o tome svjedoče brojni priručnici od antike do današnjice, s vrlo detaljnim opisima tehničkoga postupka. О podlozi zidnih slika (živa stijena, tuf, kamen, leš, drvo, opeka) ovisi izbor i daljnja tehnika izvedbe. Najjednostavniji je a ujedno i najstariji način zidnoga slikarstva slikanje neposredno na samu vlažnu ili navlaženu podlogu živih stijena u spiljama i grobovima, zatim na navlaženom tufu ili lešu u hramovima i nadgrobnim spomenicima. Vezivanje uz vlažnu podlogu primjenjivalo se u zidnom slikarstvu najčešće i na različite načine. Enkaustika (v.), karakteristična tehnika antike, tražila je vrlo glatke podloge. Žbuka se stoga stavljala u nekoliko poluvlažnih slojeva, pri čemu su gornji bili sve tanji i sadržavali sve više mramornoga pijeska ili prašine. Pošto je stavljen posljednji sloj, u času kad se žbuka skrućuje ali ne suši potpuno, prekriva se pigmentima zemljanih boja otopljenim u vodi. Kad je ta boja, koja služi kao osnovna podloga s naznačenim tonskim kvalitetima apsorbirana, površina se zaglađuje valjcima pa se odmah oslikavaju motivi, najčešće zemljanim pigmentima pomiješanima s voskom, gašenim vapnom ili još kojim drugim vezivom. Nakon što je slikarski rad završen, navošti se cijela površina, a zatim ugrijava valjcima kako bi vosak, na taj način otopljen, prodro što dublje u zid. Freske se rade sličnim ali nešto jednostavnijim postupkom. Stavlja se više slojeva vapnene žbuke: donji grublji <em>(arricciato)</em> i gornji finiji (<em>intonaco</em>; 2/3 pijeska i 1/3 vapna s dodatkom mramornoga brašna); na tom posljednjem sloju izvode se skice osnovne kompozicije i figurâ pretežno crvenom bojom — sinopijom — po kojoj su skice za zidne slike dobile ime. Preko tog sloja stavlja se posljednji i to samo u onolikoj površini, koliko umjetnik može završiti u jednom danu. Pri tome slikar ima paziti, da se površina svježe žbuke završuje konturom budućega crteža. Proces freske u užem značenju te riječi, buon fresco, odvija se u korištenju svojstava koja ima vapno, da uz dodatak vode i pijeska oblikuje čvrstu žbuku u čiju površinu — dok je još vlažna — prodire boja i ostaje uz nju vezana procesom kristalizacije; dodano mramorno brašno, koje sadrži ugljični anhidrid, olakšava taj kemijski proces. Umjetnik mora raditi brzo i bez pogreške, mora dobro poznati svojstva žbuke, mora tačno ocijeniti promjene intenziteta i kvaliteta boje u toku sušenja, te odrediti moment kad žbuka počinje gubiti vezivnu snagu (a to znači da ima napustiti zasićene tonalitete i raditi sa sve razređenijim pigmentima). Jednako je tako važan izbor boja, jer one koje se upotrebljavaju u tehnici freske moraju biti otporne na vapno (željezni oksidi, mineralne boje). Modri, ljubičasti i neki crveni tonovi osjetljivi su i mijenjaju se uslijed kemijskih procesa u žbuki, te se vrlo često dodaju tek naknadno na osušeni zid, u tehnici tempere. Općenito boje nakon sušenja postaju svjetlije. Na isti se način izvode korekture. U koliko je slikanje početo u tehnici freske i nastavljeno u temperi (nakon što se zid sušio), taj se način zove fresco-secco. Ovaj je način osjetljiviji a ostvarenja brže propadaju od onih izvedenih u tehnici buon fresco. Kod tehnike grasso gornji sloj žbuke (intonaco) polaže se preko cijelog zida, natapa se zatim vapnenom vodom koju apsorbira kroz jedan dan. Površina koja će se oslikati u toku jednoga dana prethodno se ponovno natapa vapnenom vodom i zatim oslikava istim zemljanim bojama kao i kod buon fresca. Osim ovih najtrajnijih i najčešće upotrebljavanih metoda slikanja na vlažnoj površini zida, stoljećima su primjenjivali i tehnike slikanja na suhoj površini raznim vrstama tempere. Vrlo se često primjenjuje kazeinska tempera, pri čemu boje, vezane kazeinom, postaju otporne na vlagu i na kemijske procese u zidu; postupak je vrlo jednostavan, a dozvoljava primjenu svih boja. Slična je, ali manje trajna, tempera uz primjenu mlijeka. Kod uljenih tempera boje se vežu orahovim uljem. Kod upotrebe smola i voska prethodno se grije površina zida, pa se na nju nanose boje miješane toplim firnisom i voskom. Osim ovih ima i nekoliko novijih tehnika koje svoju primjenu zahvaljuju napretku kemije u toku XIX i XX <em>st.</em> kao i publiciranju (u razdoblju historicizma) starih priručnika za zidno slikarstvo. Takva je tehnika spirit-fresco koju je uveo Th. Gambier Parry. Boje se vežu uz emulziju smole, bijeljenoga pčelinjeg voska, despikovog ulja i kopal-laka. Žbuka mora biti prethodno dobro osušena. Mješavina se prije slikanja razrjeđuje terpentinom. Ova vrsta zidnog slikarstva najviše se oštećuje vlagom. Stereokromija (Wasserglas) je metoda slikanja na zidu koju je u Njemačkoj izumio J. Schlotthauer, a proširila se i u Englesku i Ameriku. Žbuka se za tu tehniku stavlja u više slojeva, pri čemu posljednji mora biti od silikatnoga pijeska. Boje se vežu u otopini vodenoga stakla.<br /> Jedna od čestih tehnika koja se primjenjuje u zidnom slikarstvu — pretežno na vanjskim zidovima zgrada — jest sgraffito (v.). Stucco-lustro je tal. tehnika pri kojoj se slika (pretežno dekorativno slikarstvo) na podlogu od alabastrene sadre, mramorne prašine i vapna. Površina se nakon slikanja glača vrućim glačalom ili se polira voskom.<br /> Počeci zidnoga slikarstva idu u red najstarijih lik. postupaka; iz paleolitika potječu tragovi vapnenoga namaza i slike na stijenama pećina. Slikane su sirovim i pečenim zemljanim bojama na vlažnim stijenama pećina, prekrivenim otopljenim kalcitom koji je prilikom kristalizacije tisućljećima očuvao svježinu boja. Vrlo živo prikazane su divlje životinje i scene lova (Altamira, Lascaux, Tassili). Potkraj prethistorije služi u Egiptu z. s. kao sepulkralna umjetnost za oslikavanje svih površina u unutrašnjosti grobne komore, pa i poda. Primjenjivala se skala od 7 boja (modra, zelena, žuta, crvena, smeđa, crna i bijela). U Srednjoj državi postoje još tri varijante za svaku od tih boja. Pigmente su mijesili u hljepčiće, dodavajući boji ljepljivu materiju (možda med). U samoj izvedbi opažaju se tragovi korektura. Preko cijele površine slike bio je stavljen smolasti lak, koji je kasnije izazvao opadanje boje. Slikani sloj žbuke izvanredne je bjeline i finoće (sadra miješana prozirnom gumom) osobito u tebanskim grobovima. Glavni sadržaji ispričani su u dugim nizovima ljudskih likova prikazanih u svakodnevnim poslovima — katkad i u obliku stripa. Razlike u spolovima su označene (bjelina puti za žene i tamni inkarnat za muškarce). Najviši domet doseže egipat. z. s. za XVIII i XIX din., kada je tradicionalna raskoš dekoracije izražena minimalnim sredstvima (grobnica Nahta, Teba; Apuijev grob u dolini Deir-el-Medinet). U Mezopotamiji najnovije iskopine sve češće potvrđuju postojanje zidnoga slikarstva (iako ga potiskuje pocakljena opeka) rađenoga tehnikom freske i temperom na vrlo tankom namazu žbuke od žarenoga vapna i sadre. Boje su žuta, crvena i crna a prevlađuje modra (lapislazuli, azurit); zelena je vrlo rijetka (palače u Khorsabadu i Nimrudu). Značajan cvat postiglo je z. s. u području egejske kulture i na tlu Grčke u brončano doba. Na vrlo bijeloj žbuki slika se osnovnim bojama: žutom, crvenom, modrom i crnom, kojima su polučeni i različiti tonovi i sekundarne boje. Z. s. je u Mezopotamiji tek popratni dio dekoracije koja ornamentalnim motivima prati pocakljene pločice, a u Egejskoj kulturi osnovna je dekoracija (koja često prelazi i na pod) monumentalne unutrašnjosti palača i hramova, prekrivajući stijene vegetacijom, ljudskim i životinjskim likovima, prikazanim s naglašenim smislom za realnost (palača u Knososu). О tehnici grč. zidnoga slikarstva poznato je vrlo malo. Sačuvani su brojni spomenici zidnog slikarstva u ant. Etruriji, pretežno sepulkralnog karaktera. Stijene grobova isklesanih u pećini bile su prekrivene vrlo finom žbukom na kojoj su prethodno ugrebeni osnovni obrisi likova; u slučajevima kad se slikalo neposredno na goli kamen, konture su izvedene crnom bojom. Pri tom je vapnenački tuf bio vlažan ili navlažen, što je kod vezivanja boje ostvarilo isti kemijski efekt kao i kod žbuke s vlažnim vapnom. Vrlo su česti naknadni retuši temperom. Boje su uglavnom mineralne: željezni oksidi (žuti, crveni) i egipat. modra. U nekim grobovima analize su pokazale postojanje organskih materija i veziva, što potvrđuje da slike nisu do kraja izvedene fresko-tehnikom. Polihromija je vrlo živa; razlike spolova naglašene su i ovdje vrlo često kao u Egiptu i egejskom slikarstvu u svijetlom i tamnom inkarnatu. Sadržaj je dekorativan, a u izboru tema prevladava prekogrobni život sa svojim značajnim elementima koji u posljednjoj fazi dočaravaju atmosferu demonskog i monstruoznog (grobnice u Tarkviniji i Vejima). U helenističkom razdoblju otpočinje nova velika epoha zidnoga slikarstva. Sad se više ne ukrašuju samo unutrašnjosti palača, hramova i grobnica nego i pročelja zgrada, gdje se oponašaju ili ornamentima dopunjuju arhitektonski detalji. Glavni dio takvih dekoracija izveden je fresko-tehnikom ali se opažaju i retuši temperom i tehnikom fresco-secco. Podloga zidne slike pripremala se u više slojeva uz dodatak pucolanske zemlje (pozzuolane) ili mramornoga brašna. Vrlo česta je primjena enkaustike. Boje nestabilne u vapnu polagale su se na crnu podlogu (karbonizirana organska materija) koja ih je odvajala od žbuke pa su se vezale temperom. Ovaj postupak za vezanje nestabilnih, osobito modrih boja, prešao je u Bizant i romaničko slikarstvo. Rim. slikar <em>Fabul</em> (dekoracije u Domus Aurea u Rimu) upotrebljavao je i organske boje npr. broćevo crvenilo, koje je kao otopinu (lak) stavljao na suhu podlogu prekrivenu bijelim bolusom; boja se vezala apsorpcijom. Vitruvije i Plinije st. ostavili su о takvim postupcima brojne i vrlo detaljne podatke. Pojednostavljena tehnika fresko-slikarstva prelazi u starokršćansku umjetnost. Sloj žbuke postaje sve deblji, a zbog vlažnosti ambijenta (katakombe) prevladava dodatak pucolanske zemlje. Na takvoj podlozi slikari katakomba izvodili su svoja djela po starim receptima. Na svijetlom fondu nižu se svetački likovi i oranti osamljeni ili okruženi vegetabilnim ukrasima, prikazani sumarno, modelacijom oblika koji su stupnjevani u boji ostavljajući velike površine svjetla i sjene (Domitiline i Prisciline katakombe, Coemeterium maius). Svoj pravi razvoj postiglo je z. s. tek po napuštanju katakomba. Žbuka koja se polaže na stijenama prvih crkvenih građevina izvedena je prema helenističkim iskustvima, a tehnike njihova pripremanja variraju više prema školama negoli prema vremenu nastanka. Nasljednici slikara katakomba prenose na stijene u crkvama povorke mučenika i prizore njihova mučenja, prikazujući i donatore tih često votivnih slika. Preko votivnoga sadržaja prodirao je i sve se jače manifestirao utjecaj religioznoga slikarstva na Orijentu (importa iz Sirije, Egipta, Nubije, Palestine) posredstvom emigranata i hodočasnika. Bizantinizmi (u tehnici i ikonografiji) održali su se preko različitih škola na obalama Mediterana i u zaleđu utječući mjestimično i na romaniku. Nakon ikonoklastičkoga rascjepa koji je u Bizantu izazvao fiksiranje vrlo tačnih propisa о tehnici izvedbe slika, о načinu prikazivanja likova i ikonografiji, z. s. se u ist. crkvi razvija u strogim okvirima pravilnika pisanih na Atosu, koji se stoljećima prepisuju. Podloga zidne slike izvodi se ovdje od gašena vapna, kojemu je osim pijeska kao armatura dodana velika količina pšenične pljeve ili životinjskih dlaka. Od helenističke tradicije preuzeti su neki načini polaganja boja koje nisu stalne na vapnu (podlaganje crne ispod modre boje itd.). Slikarstvo predromanike i romanike na Zapadu, vezano uz aktivnost samostana i njihovih tradicija, nastavlja se u dva osnovna smjera. U jednom se na bizant. tehnici žbuke (pljeva, kudjelja ili životinjske dlake) — ili još češće helenističkoj uz dodatak pucolanske zemlje — ponavljaju precizne bizant. manire sa zeleno podslikanim inkarnatom i izlomljenim draperijama likova koji lebde ispred modre pozadine; u drugim smjerovima koji su se s manje ili više uspjeha opirali bizantinizmu, javljaju se bijele pozadine s likovima slikanim u širokim potezima bez kontrasta, bez plastične modelacije i s izrazitim grafičkim senzibilitetom, tako da djeluju više kao lavirani crtež. Z. s. razvija se sada, s mnogo paralelnih stečenih i skustava, u različitim izoliranim geografskim sredinama koje mu daju vlastito obilježje. Svako od središta pokazuje drugi program, drugačiji stil i specifičnu tehniku. Ukupni broj sačuvanih slika predromanike odviše je malen a da bi dopustio ocjenu cjeline: različite namjene oslikanih prostora, fragmentarnost njihove očuvanosti, geografske udaljenosti središta s različitim političkim sudbinama — sve to objašnjuje njihove velike razlike. Romaničko z. s. reducira ovu raznolikost u tehnici ponovno na dva smjera kod kojih dolaze do izražaja zap. ili bizant. tradicije. U ikonografskom smislu program je reduciran na centralni lik Krista u slavi oko kojega se nižu svetački likovi. Tehnička izvedba obogaćuje se ant. ili bizant. tradicijama fresko-tehnike s fino nijansiranim i modeliranim likovima na tamnoj pozadini (Italija, Španjolska, juž. Francuska), ili tehnikom slikanja na ovlaženom zidu (grasso) koja se ističe obojenim figurama na bijeloj pozadini (zap. Francuska). Stropnim slikanim dekoracijama ističe se St. Michael u Hildesheimu (XI <em>st.</em>). Ova se tehnika preko crtežnog stila zadržava u krajevima sjev. od Alpa sve do gotike. Tal. slikari duecenta i trecenta ostaju vjerni klasičnim metodama zidnoga slikarstva. Rim je pri tom ostao snažni centar. <em>Cimabue</em> je zadržao tradiciju rimske škole, ali ostaci njegovih zidnih slika pokazuju da je radio zasićenim tonovima koji nisu bili dovoljno otporni prema vapnu, a osvijetljene partije slikane su olovnim bojama koje su potamnjele. О tehnici zidnoga slikarstva u trecentu postoje sačuvani opisi u Cenninijevu »Traktatu о slikarstvu«. Ta se tehnika sastojala u pažljivom pripremanju podloge u više slojeva. Na vlažnom intonacu (kojim je pokrivena prvotna skica u sinopiji) nastavlja se slikanje kontura zelenom bojom, nakon čega se polažu boje pripremljene u tri gradacije polazeći od tamnoga prema svijetlome (draperije) i od svijetloga tamnome (inkarnat). Kad se zid osuši, dodaju se boje koje nisu otporne prema vapnu (npr. modra) i izvode se osnovni retuši temperom. Na <em>Giottovim</em> freskama postoje partije koje su na kraju izvedene dodatkom voska. Na ovu tehniku, koja se održala do sredine XV <em>st.,</em> nisu svojim izmjenama bitno utjecali <em>Gentile da Fabriano</em> (Rim, S. Giovanni in Laterano) i <em>Pisanello</em> (Verona, Sant’ Anastasia). <em>Masaccio</em> je svojim izrazito slikarskim shvaćanjem (Firenca, Chiesa del Carmine) pristupio plohi nanošenjem neuobičajenog sočnog impasta, kolikogod ga je mogla upiti svježa žbuka; impasti su položeni gotovo bez prethodnoga crteža. Brzim i sigurnim potezima kista postizavao je izvanrednu gradaciju tona sačuvavši prozirnost i luminoznost površine. Takav način zidnog slikarstva nije odmah našao sljedbenika. Tek kasnije <em>D. Ghirlandaio</em> (Firenca, Sta Maria Novella), <em>fra Bartolomeo</em> (Firenca, S. Marco) i <em>Rafael</em> krenuli su tim putem. <em>A. Castagno</em> (Firenca, St’ Apollonia) s izrazitim crtežnim stilom, pa <em>Botticelli</em> (Pariz, Louvre i Rim, Sikstinska kapela) laviranim crtežom, krenuli su drugim smjerom. <em>B. Gozzoli </em>(Firenca Pal. Medici-Riccardi) nastavlja toskanska iskustva zidnoga slikarstva u fresko-tehnici koju završuje secco. <em>Leonardo</em> <em>da</em> <em>Vinci,</em> suviše spor u svojoj težnji za produbljivanjem, nije se mogao prilagoditi brzini izvedbe koju traži tehnika zidnoga slikarstva. On izmišlja sporiju metodu koja odgovara njegovu temperamentu: u refektoriju samostana Sta Maria delle Grazie u Milanu izradio je podlogu od štuka i voska koju je preparirao uljeno-smolastim materijama: na nju je u više navrata polagao boje otopljene u smolama. Higroskopičan sastav podloge i nedovoljno vezanje boje uz podlogu izazvali su neotkloniva oštećenja »Posljednje večere«. Za razliku od Leonarda drugi veliki majstori ţal. renesanse upravo su primjenjujući tehniku freske stvorili svoj lični stil. Tako je <em>Piero</em> <em>della</em> <em>Francesca</em> (Arezzo, S. Francesco) nastavljao i u temperi na dasci svoje sočne namaze punih tonova kojima je u freski suprotstavljao bjelinu pozadine. Nasljednici nisu u potpunosti prihvatili tu blistavu tehniku buon fresca; <em>A. Mantegna</em> (Mantova, Reggia dei Gonzaga, Camera degli sposi), preuzevši doduše ta iskustva, završava djelo dodacima u temperi. U cinquecentu se nastavlja tradicija velikih fresaka. Iako se <em>Michelangelo</em> u Sikstinskoj kapeli prvi put okušao u tehnici freske, stvorio je nenadmašivo djelo unatoč poteškoćama. Njegovi problemi počeli su već od podloge : rimsko vapno, pravljeno od travertina, sporo se suši, a uz dodatak pozzuolane (prema klasičnoj rim. tradiciji) čini pozadinu tamnom. Na njoj je slikao širokim potezima kista, zatim je grebao konture — kojih se nije strogo pridržavao — nastavljajući slikati u nježnim preljevima; završavao je bojama uz dodatak vapnene vode; u posljednjoj fazi retuširao je temperom. <em>Rafael</em> u »Atenskoj školi« (Vatikan, Stanze) slikao je modrom bojom u fresku, pa je ona gotovo propala. Stoga se u drugim Stanzama vratio staroj tehnici podslikavanja i to modrom preko crvene boje; on se ovdje služio impastom koji je prekrivao fresku neposredno oslikanu bojama vezanim uz vapnenu vodu. <em>Correggiо</em> (Parma, Camera di S. Paolo i kupola katedrale), treći od velikih majstora freske prve pol. cinquecenta, skicira i polaže boje koje su razrijeđene u vapnenoj vodi čime postizava lakoću i prozirnost. Maniristi su nastavljali sfumato Correggiov u kupolama koje su oslikavali prikazima nebeskoga svoda. <em>Annibaie</em> <em>Carracci</em> uspio je sa suradnicima u pai. Farnese spojiti principe Rafaela, Michelangela i Correggia u jedinstvenu kompoziciju. To što je Carracci razvio u skladu s konstruktivnim na umjeren i racionalan način, nastavlja se u baroku (XVII i XVIII <em>st.</em>) neobuzdano. Barokni svršetak onoga što je Correggio započeo u Parmi predstavljaju brojne slike u kupolama koje svršavaju u barokno-iracionalnom. Takav barokni iluzionizam ostvaruju mnogi tal. i njem. majstori i njihove škole <em>(G. B. Piazzetta,</em> G. <em>В. Tiepolo, braća Asam, J. M. Rottmayr, F. A. Maulpertsch). </em>U tehničkom smislu, u ostvarenju te sve kompliciranije iluzionističke igre, majstori se sve manje služe freskom a sve više rade u secco-tehnici ili temperi, koje im omogućuju širi izbor boja. Za njihove često pastozne namaze bila je prikladnija i nešto grublja površina intonaca koja karakterizira barokne freske. U doba baroka i rokokoa sve se češće javljaju panoi i slike na platnu umetnute u okvire u zidu ili štukaturu.<br /> Razdoblje XIX i XX <em>st.</em> donosi određene priloge u usavršen ju tehnike zidnoga slikarstva, osobito vraćanjem na tehnički postupak starih izvora. U tom razdoblju stoji z. s. najčešće u službi monumentalne dekoracije; isprva je uglavnom inspirirano hist. tematikom razdoblja romantizma. Nove putove traže <em>E. Delacroix</em> (Pariz, St-Sulpice i Pal. Bourbon), <em>H. Marées</em> (Napulj, Njem. zoološka stanica), <em>P.-P. Puvis de</em> <em>Chavannes</em> (Pariz, Panthéon i velika predavaonica u Sorbonnei), <em>F. Hodler</em> (Zürich, Landesmus.), pa <em>E. Munch</em> (Oslo, Univerzitet), <em>O</em>. <em>Schlemmer</em> (Weimar, Bauhaus), <em>H. Matisse</em> (kapela u St-Paul-de-Vence), <em>F.</em> <em>Léger, P. Picasso</em> (Pariz, direkcija UNESCO-a i kompozicija »Guemica«) i dr. U sakralnoj umjetnosti značajnu prekretnicu tvore djela škole u Beuronu, a nove elemente unosi u ovoj grani zidnoga slikarstva <em>M. Denis.</em> U tridesetim godinama XX <em>st.</em> velik doprinos znače monumentalni »murali« meksičkih slikara <em>D. Rivere, J. C. Orozca</em> i <em>D. A. Siqueirosa.</em><br /> LIT.: <em>В. Armenini</em>, De Veri precetti della pittura, Ravenna 1587. — <em>F. Pacheco,</em> El arte della pintura su Antiquedad y Grandeza, 1649. — <em>A. Pozzo, </em>Istruzione per dipingere a fresco (u djelu »Prospectiva pictorum«), Roma 1693. — <em>Theophilus Presbyter,</em> Diversarum Artium Schedula, Paris 1845. — <em>M.</em> <em>P. Merrfields,</em> The art of fresco painting, London 1846. — <em>С.</em> <em>Cennini,</em> Il libro dell’arte, Firenze 1859. — <em>Ch. Diehl,</em> Manuel d’art byzantin, Paris 1910. — <em>H. Hildebrandi,</em> Wandmalerei, ihr Wesen und ihre Gesetze, 1920. — <em>V. D. Thompson, </em>The materials of medieval painting, London 1936. — <em>E. W. Tristram,</em> English medieval wall painting, I—III, Oxford 1944 —55. — <em>W. Frodi,</em> Romanische Wandmalerei in Kärnten, Klagenfurt 1944. — <em>H</em>. <em>Tintelnot,</em> Die barocke Freskomalerei in Deutschland, München 1951, — <em>Ρ.</em> <em>Deschamps</em> i <em>M.</em> <em>Thibaut,</em> La peinture murale en France. Haut Moyen-Âge et époque romane, Paris 195I·— <em>A. Grabar</em> і C. <em>Nordenfalk,</em> Le haut Moyen-âge, Genève 1957. — <em>L. Tintori, </em>The paintings of the life of St. Francis in Assisi, New York 1964.<tab>A. De.</tab><br /> SRBIJA, MAKEDONIJA I CRNA GORA<br /> Po obilju zidnih slika ove južnoslov. zemlje spadaju među najbogatije teritorije u Evropi. Fragmenata ima od ant. vremena, ali su oni toliko mali i atipični da nijedna dekoracija nije stekla ugled. Tek od starohrišćanskih vremena sačuvale su se brojnije i bolje očuvane celine. Među spomenicima zidnog slikarstva starohrišćanske i ranovizant. epohe posebno i vrlo značajno mesto zauzimaju dekoracije jedne grobnice u starom Nišu i episkopske crkve u Stobima na Vardaru. Niška grobnica u Jagodin mali, sa tri groba iznad kojih su naslikane Četiri figure svetitelja, od kojih su dve pouzdano apostoli, i ograda raja sa slikanim hermama i vinovom lozom, rastinjem i pticama, ima najbolje očuvanu dekoraciju među ostalim brojnim niškim grobnicama u kojima je, ponegde, pronađen još poneki fragment slikanog maltera. Čitava dekoracija ovog spomenika ima posebnu sepulkralnu namenu : želja je bila da se pokojnici prikažu kako borave u raju među svetiteljima i mučenicima. Vanredno lepo slikane figure i ptice pokazuju da su na ukrašavanju bili zaposleni daroviti umetnici. Ikonografski i stilski niška grobnica čini celinu sa grobnicama istog vremena u susednim oblastima (npr. u Pečuju, Sofiji, Solunu i Solinu) — umetnički zavisnim od starohrišćanskog slikarstva katakombi u Rimu. Niške zidne slike, po mnogim značajnim pojedinostima ikonografske prirode, nastale su, najverovatnije, krajem IV <em>v</em>.<br /> Stotinjak godina kasnije bila je živopisana episkopska bazilika u Stobima. Njene zidne slike poznate su samo iz nekoliko detalja, uglavnom pojedinačnih svetiteljskih glava, koje su nađene prilikom iskopavanja (sada u Narodnom muz. u Beogradu). Zidnim slikama su bili prekriveni svi zidovi hrama i priprate. Pokušaji da se odredi tematika dekoracije i scena kojoj su pripadali fragmenti uglavnom su ostali bez uspeha. Vešto slikane glave, pastozni namazi, sočni kolorit i tipovi lica sa široko otvorenim očima pokazuju da su majstori stobskih slika bili srodni onima koji su u V і VI <em>v.</em> slikali minijature nekih purpurnih kodeksa i ikone na Sinaju. Njihova dela u tradicijama su ranohrišćanskog i vizant. slikarstva Istoka. Zbog toga se pretpostavlja da su zidne slike u Stobima izvedene krajem V ili poč. VI <em>v.,</em> svakako рге 518 kada je veliki zemljotres omeo dalji umetnički život grada.<br /> Varvarske najezde i dolazak Slovena na Balkan zadugo su prekinuli rad hrišćana na stvaranju, gradnji i slikanju hramova, tako da sve do IX <em>v.</em> nije na teritoriji Srbije, Crne Gore i Makedonije, sačuvano ni jedno slikarsko delo monumentalnog karaktera. Hrišćansko religiozno slikarstvo, monumentalno, minijaturno i ikonopis, počelo je da se neguje među Južnim Slovenima tek od vremena, kada su oni primili hrišćanstvo. Zbog svoje vanredne izdržljivosti, monumentalno slikarstvo, izvedeno fresko-tehnikom, u većini se vrlo dobro očuvalo do naših dana, tako da se, skoro samo na osnovu njega, može pratiti istorija starog slikarstva u našim oblastima.<br /> Sve do sredine XII <em>v.,</em> do pojave prvih Nemanjića na srp. prestolu, z. s. nije bilo razvijeno među Srbima, jer nisu bila česta velika građenja crkava i manastira. Otud izgleda prirodno da su sačuvane zidne slike iz vremena IX—XI <em>v.,</em> koje čine prolog bogatom razvitku živopisa pod Nemanjićima i njihovim neposrednim sledbenicima, dela majstora prispelih iz okolnih stranih zemalja. Istina, za ta vremena nedostaje veći broj sačuvanih spomenika tako da se ne može utvrditi linija razvitka, niti se da lako uspostaviti hronologija i sagledati složeno pitanje uticaja.<br /> Samo dva nešto bolje sačuvana spomenika svedoče o ranom monumentalnom slikarstvu u srednjov. Srbiji: jedan —Sv. Petar u Rasu kod Novog Pazara—nalazio se u staroj Raškoj, a drugi — Sv. Mihailo u Stonu — u jednom od centara srp. države u Zeti. Jako isprana i dosta oštećena prvobitna dekoracija Sv. Petra, tek nedavno otkrivena, još nije izučena. Njeni fragmenti (nekoliko kompozicija) nalaze se u prostoru ispod kupole, i u kupoli a ilustruju deo ciklusa »Velikih praznika«. Uravnoteženost kompozicije, mirnoća stavova i pokreta figura, kao i isturanje čitave kompozicije na površinu i zatvaranje pozadine visokim kulisama osobine su ovog slikarstva. Ljubičasta i žuta boja sačinjavaju osnovnu harmoniju. Po nekim detaljima, odeći figura, kao i po opštem izgledu, zasad se čini kao da su te zidne slike nastale u IX ili još verovatnije u X <em>v</em>., kada je u Sv. Petru bila uspostavljena episkopska stolica pod upravom ohridskog arhiepiskopa. — Sa većom sigurnošću može se govoriti о vremenu nastanka i stilu fresaka u crkvici sv. Mihaila u Stonu. Nesumnjivo je da je njihov ktitor bio izvesni zetski kralj, koji je tu naslikan s modelom crkve u ruci. Sva je prilika da je u pitanju kralj Mihailo, pa se prema tome dekoracija može datovati između 1077 i 1081. Po zidovima, u nekoliko zona, bile su uglavnom slikane stojeće figure svetitelja. Jedino u apsidi je ilustracija »Prvog greha«, a u svodu nad oltarom Hristos u slavi. Tu su plastične vrednosti figura prebačene na površinu, klinasti likovi su jako deformisani, s dugim, kao opruga vratovima i velikim očima. Svi natpisi oko svetitelja su latinski. Na majstore slikare izvanredno mnogo su uticali umetnici ranoromaničkog stila u Italiji. Nije nemoguće da su oni došli u Zetu iz Dubrovnika, jer i arhitektura ove crkvice, karakteristična raščlanjenošću svojih zidnih površina, ima svoje najbliže paralele u neposrednoj dubrovačkoj okolini.<br /> Karakteristično je da se fresko-slikarstvo, stvoreno u srp. zemljama između IX i XI <em>v.</em> (mada samo delimično poznato) nalazilo, izgleda, pod jakim uticajem zapadnjačkih umetničkih centara, prevashodno onih sa Apeninskog poluostrva. Tek od vremena prvih Nemanjića umetnička orijentacija se menja, i inspiracije počinju da se traže u Vizantiji. Solun postaje centar iz koga se primaju poticaji i odakle dolaze glavni majstori ili gde se uče slikanju mladi đaci. Njegova uloga je znatno veća nego uloga Carigrada. Preko njega i kroz njegove umetničke radionice dospevaju u Srbiju nova umetnička shvatanja začeta u Carigradu. To je posebno vidljivo u prelomnim periodima u vizant. i srp. slikarstvu — na kraju XII i poč. XIII <em>v.,</em> u poč. i na kraju XIV <em>v.</em> — kad solunski majstori, delajući u Srbiji, pomažu obnovu slikarstva, podstičući razvitak novih umetničkih shvatanja. Solunske umetničke radionice imale su naročitu ulogu i u početku razvitka monumentalnog slikarstva pod Nemanjićima. Tradicije koje su vladale u vizant. umetničkom krugu, radionice su prenele i u Srbiju.<br /> Pa i van problema praćenja postanka srp. slikarstva pod prvim Nemanjićima, solunsko slikarstvo zaostalo na teritoriji Makedonije, iz XI i XII v., ima izvanredan značaj za istoriju vizant. slikarstva toga vremena. Svakako jedan od najznačajnijih spomenika su zidne slike (oko sredine XI <em>v.</em>) u ohridskoj crkvi sv. Sofije, nastale u doba arhiepiskopa ohridskog Lava. Starozavetne scene simboličnog značenja, ilustracija mučenja četrdesetorice mučenika, vaseljenski patrijarsi i rimski pape, uz velike crkvene осе — slikani u oltaru — »Veliki praznici« i svetitelji, delom sačuvani u crkvi, svetiteljke u prizemlju narteksa, a mučenja apostola u kapeli na spratu đakonikona pokazuju, najpotpuniju za svoje vreme, dekoraciju jedne vizant. katedrale. Ovo slikarstvo tamnog kolorita, mrkih svetitelja često karikiranog izgleda, plastično naglašenih figura, nosi tipično monaški stilski pečat. Verovatno je proizvod solunskih živopisaca koji su vrlo slične zidne slike izveli u prozorima priprate crkve sv. Sofije u Solunu.<br /> Po svoj prilici su iz istog vremena i vrlo srodne zidne slike starijeg sloja u crkvi sv. Leontija u Vodoči kod Strumice. Svega trojica svetitelja sa zidova sadašnje priprate, a nekada zasebne crkve, ostaci su jedne od najlepših dekoracija monaškog karaktera XI <em>v.</em> u Vizantiji. One potpuno ulaze u grupu dela kojoj pripadaju dekoracije dveju crkava sv. Sofije — solunske i ohridske, samo je njihov umetnički kvalitet daleko bolji.<br /> U istu monašku tradiciju uključuje se i živopis crkve manastira Bogorodice Eieuse u selu Veljusi, nastao oko 1080 trudom episkopa strumičkog Manojla. I ova dekoracija je samo delimično sačuvana: svetitelji iz povorke arhijereja u oltaru, »Silazak u ad« u sev. konhi i pojedinačni svetitelji u juž. kapeli uz crkvu. Smelo slikani svetitelji pastozno nanesenim bojama, koje su vanredno usklađene, kao da omogućuju pretpostavku da su njihovi živopisci, po pozivu ktitora, došli iz metropole Carstva, Vizanta, odakle je, iz obližnjeg manastira u Halkedonu u Vitiniji, i sam on prispeo.<br /> Ti visoki kvaliteti monaškog vizant. slikarstva u Makedoniji nisu, izgleda, održavani kroz XII <em>v.</em> Mlađi sloj zidnih slika u Vodoči, čiji su fragmenti ostali očuvani u glavnoj crkvi, i to gotovo isključivo pojedinačne figure, znatno je slabiji od prethodnog slikarstva sa već jasnim elementima stila komninske epohe.<br /> Monaško slikarstvo epohe dinastije Komnina najbolje je očuvano u apsidi crkve Rize Bogorodice u Bijeloj u Boki Kotorskoj, nekada verovatno katedralnoj crkvi nekih grč. episkopa. Tu je slikana povorka arhijereja koja se klanja Hristu-žrtvi i anđeli koji se klanjaju Bogorodici s Hristom. U sredini apside je portret episkopa Danila. Po stilskim osobinama ovo slikarstvo, vrlo dragoceno i lepo, nastalo je, po svoj prilici, krajem XII <em>v.</em><br /> U to doba u Makedoniji cveta, znatno više, slikarstvo profanih krugova, ktitora, koji su pripadali vlastelinskim rodovima ili dinastiji. Povardarje čuva najlepši spomenik vizant. slikarstva XII <em>v.</em> — zidne slike manastira sv. Pantelejmona u selu Nerezima kod Skoplja. One su slikane po porudžbini Aleksija Komnina, člana vladajuće porodice, oko 1164, kada je i crkva podignuta. Pojedinačni svetitelji, scene »Velikih praznika« i ilustracije iz života patrona crkve krase njene zidove. Svetli, živi i topli kolorit, izvanredno komponovane scene, osećanje za lepotu proporcija, sklad stavova i pokreta figura, fizička lepota lica i graficistički način plastičke obrade karakterišu živopisce Nereza. Tako visoki kvaliteti nereskog živopisa, a i činjenica da je ktitor član vladarske kuće, ukazuju na mogućnost da su slikari, možda, pripadali dvorskim radionicama prestonice.<br /> Slikarstvo ove radionice imalo je golemog odjeka među manjim majstorima Soluna i njegove neposredne okoline. Manji majstori, koji su radili zidne slike za vlastelu, oponašali su, malo menjajući, stil i tehniku nereskog živopisa. Majstorska grupa koja je slikala u crkvi sela Kurbinova na Prespi, u poslednjoj deceniji XII <em>v.,</em> i u crkvi sv. Vrača u Kosturu, u mnogome je zavisila od Nereza. Izduženije figure, tanke i skoro bez težine, zalepršane draperije i dinamičniji pokreti pokazuju da su počele da se pojavljuju nove tendencije u vizant. slikarstvu. Izvestan pad kvaliteta, naročito kod nekih slikara ove grupe, govori da se radi о lokalnim majstorima. Toj celini pripadaju i zidne slike u apsidi crkvice sv. Nikole u Markovoj Varoši kod Prilepa koje jako naliče, mada nisu rad istih slikara, živopisima prespansko-kosturske grupe spomenika sa kraja XII <em>v.</em><br /> U početnim godinama XIII <em>v.</em> prekinut je rad na umetnosti u Vizantiji, jer su prestonica i veći deo Carstva pali pod latinsku vlast. Sve do sedme decenije XIII <em>v., </em>do ponovnog oslobođenja Carigrada, nije naslikana nijedna vrednija crkvena dekoracija u Vizantiji. Baš tada Vizantiju, u umetničkom pogledu, smenjuje Srbija u kojoj se na vlasti učvršćuje porodica Nemanjića. Veliki župan Nemanja koristio je, svakako, strane slikare (Grke), kada je živopisao svoje zadužbine. Grci su slikali, oko 1170, i crkvu u Đurđevim Stupovima, iznad srednjov. Rasa, u kojoj je ostalo nešto fragmenata od ilustracija »Velikih praznika« i nekoliko pojedinačnih figura u lukovima i kubetu. Vanredno talentovani, ovi Nemanjini slikari sledili su pouke majstora komninskog, graficističkog i pitoresknog stila koji se oslanjao na helenističke tradicije, kao što su to bili oni iz Nereza, gde za slikarstvo u Đurđevim Stupovima postoje najbolje paralele. Ti slikari došli su na Nemanjin dvor najverovatnije iz predela oko Soluna ili, pak, iz samog grada sv. Dimitrija. Tu su, na Svetoj Gori, njima najbliži majstori, u poslednjoj deceniji XII <em>v.,</em> slikali u manastiru Vatopedu dve priljubljene glave apostola Petra i Pavla jako nalik na živopis Đurđevih Stupova.<br /> Treba pomišljati da su grč. slikari — kako to, uostalom, govore i neki pisani izvori — često dolazili i u poč. XIII <em>v.</em> na rad u Srbiju bilo po direktnom pozivu ili nastanjujući se tu stalno zbog toga što su, usled latinske okupacije, nestali ktitori u Vizantiji, dok su se novi, i dosta bogati, pojavili u centrima srp. države. I onaj majstor koji je živopisao, za Stefana Prvovenčanog, oko 1220, kapelu u kuli-zvoniku katedralne crkve u Žiči, gde su sačuvane pojedinačne figure i dve kompozicije, jako je zavisan od prethodne umetnosti Komnina kako načinom obrade tako i tipovima svetitelja. Izgleda da su istoj umetničkoj radionici pripadali i živopisci koji su ukrasili bočne kapele uz veliku pripratu Bogorodičine crkve u Studenici, za kralja Radoslava 1233—34. Slikar koji je radio u sev. kapeli dvojicu preostalih crkvenih otaca bio je tradicionalniji od onoga koji je u južnoj živopisao vladarsku porodicu i istor. scene u vezi sa smrću Nemanjinom i prenosom njegovih moštiju u Studenicu. Slikari tu postepeno napuštaju izraziti graficizam i kolorističko moduliranje prilikom obrade volumena, a sve više insistiraju na širem i funkcionalnijem namazu boje i na kontrastima svetlo-tamnog što doprinosi izrazitoj plastičnosti i monumentalnosti.<br /> I već tada, poč. četvrte decenije XIII <em>v.,</em> stvoreno je jedno od remek-dela ne samo srp. nego i evr. slikarstva — živopis manastira Mileševe, zadužbine kralja Vladislava. Velike pojedinačne figure u donjim zonama i monumentalne kompozicije »Velikih praznika« krase zidove crkve. Na najsvečanijim mestima zidne slike su slikane na zlatnoj pozadini na kojoj je oponašana mozaička izrada kockicama dragocenog kamenja, a na manje uglednim, u većem delu priprate i u onim delovima oltara koji nisu vidljivi iz hrama, pozadina je plava. Raskoš materijala odgovara lepoti i kvalitetu mileševskog živopisa. Sudeći po načinu obrade, vrlo karakterističnom naročito na draperijama i u izvođenju natpisa, brojni slikari koji su tu radili pripadali su nekoj mozaičkoj radionici komninske epohe. Tipovi lica i struktura kompozicija još su u okvirima umetnosti prethodne epohe. Međutim, široka plastika likova i draperija i monumentalni efekti u duhu su novih težnji u srp. umetnosti. Majstori mileševskog slikarstva imali su vanredno osećanje za boju, osetljivost za materiju i želju da iznesu intimna i lirska raspoloženja. Anđeo iz »Vaskrsenja« i portret kralja Vladislava spadaju među klasična dela srp. srednjov. slikarstva.<br /> Postepeno osamostaljivanje srp. slikara, ili stranaca koji za Srbe u to doba rade, od stilskih shvatanja vizant. slikarstva XII <em>v.</em> najbolje se može pratiti kroz delatnost umetničke radionice koja je izvodila zidne slike u Bogorodici Ljeviškoj u Prizrenu, u crkvici sv. Nikole u Studenici i u manastiru Morači. Stariji sloj živopisa u prizrenskoj katedrali, od koga su ostale neke kompozicije »Čuda Hristovih« i jedna Bogorodica s detetom, nastao je po svoj prilici još u trećoj deceniji XIII <em>v.</em> kada je na vladičansku stolicu došao srp. episkop. Slikari su, budući mladi, bili odani poukama svojih učitelja, vizant. majstora s kraja XII ili s poč. XIII <em>v.</em> Figure su dosta kratke, a njihova obrada još je komninska, iako je pravog graficizma već nestalo. U studeničkoj Nikoljači, gde su sačuvani samo nekoliki svetitelji i dve kompozicije »Velikih praznika«, slikari su, najverovatnije u četvrtoj deceniji istog veka, počeli crtež da popunjavaju volumenom, a kontraste svetlo-tamnog sve jače da naglašavaju. Monumentalnost je rasla iako je poetičnost još uvek intimna. Tek u Morači, čiji je živopis dovršen 1251—52, po zahtevu kneza Stefana, sina Vukanovog, a unuka Nemanjinog, slikar je, radeći scene iz života sv. Ilije u đakonikonu — koje su se jedine od čitave dekoracije očuvale — dosegao onu punoću forme koja je bila ideal srp. slikarima XIII <em>v.</em> Monumentalno i herojsko došlo je tu do punog izraza, a mirna kompozicija i široka forma najzad su preovladali. Morača je, svakako, delo jednog od najboljih slikara u Srbiji toga doba, a pouzdano najvećeg među majstorima ove slikarske radionice.<br /> Najviše dostignuće u slikarstvu Srba u XIII <em>v.</em> učinjeno je na zidnim slikama manastira Sopoćana, zadužbine kralja Uroša I, nastalim sedamdesetih godina. Vanredno prilagođeno rasporedom tema — zemaljskog života Hristovog i pojedinačnih figura svetitelja — razuđenosti zidova i prostora, ono predstavlja sintezu prethodnih shvatanja i logički završetak koncepcija slikarstva »plastičnog stila XIII veka«. Monumentalne kompozicije zasnovane su na simetriji rasporeda figura oko jednog istaknutog središnjeg motiva, zatim na ravnoteži masa, ritmu široko obojenih površina i, najzad, snažnoj plastičnoj obradi masivnih figura dostojanstvenih stavova i pokreta kroz koje saopštavaju unutrašnja zbivanja. Scena tu počinje da biva sagledavana prostorno za razliku od ranijeg razvijanja po površini a masovna i majestetična u odnosu na prethodnu kompoziciju koja je bila sa znatno manjim brojem figura i drugačije strukture. Posredstvom takvog načina izražavanja doneta je epska i herojska sadržina sopoćanskog živopisa. Raskoši dekoracije u hramu doprinose i zlatne pozadine na kojima je imitovana mozaička tehnika. Već tu, u sopoćanskom naosu, počinje da se oseća nastupanje novih shvatanja i novog stila poznatog pod imenom Renesanse Paleologa, iako je slikarstvo tu, celinom svojom, različito od slikarstva potonje epohe. Zidne slike velike priprate i bočnih kapela uz nju, nastale u isto doba, znatno se razlikuju, načinom obrade, bojom i kompozicijom, od ovih u hramu, i pripadaju monaškoj grupi spomenika.<br /> Izgleda da je sopoćanskom slikarstvu bilo najbliže neko izgubljeno slikarstvo u oblasti Soluna, jer su na Atosu nađene, u jednom rukopisu, minijature vrlo slične sopoćanskom živopisu. Isto tako se misli i da je, sada potpuno ruiniran, živopis crkve Bogorodice u Bistrici (Voljavcu) na Limu delo ruku majstora sličnih sopoćanskim.<br /> Ipak, najbolje svedočanstvo о tome koliko je sopoćansko monumentalno shvatanje imalo odjeka u Srbiji svoga vremena, pružaju preostale zidne slike u manastiru Gradcu na Ibru, zadužbini kraljice Jelene, završene desetak godina posle sopoćanskih. Nekoliko kompozicija iz ciklusa »Velikih praznika« i »Života Bogorodice« još je preostalo od skoro uništene dekoracije. Oni dozvoljavaju zaključak da je raspored živopisa u hramu načinjen prema Bogorodičinoj crkvi u Studenici, a da se u njima nastavlja sopoćanski monumentalni stil sa nekim većim upadicama tradicionalizma. Crtež je kod ovih slikara nešto grublji, kompozicija neveštija, a boje nešto sirovije nego u Sopoćanima. Još uvek se zadržava oponašanje mozaičke tehnike rada u slikanju kockica na pozadinama kompozicija i figura prekrivenih zlatnim listićima. Tu je, znatno više nego u Sopoćanima, vidljiva težnja narativnosti u izlaganju žitija, što je znak sve većeg približavanja Renesansi Paleologa.<br /> Od svih spomenika XIII <em>v.</em> koji ulaze u grupu građevina podignutih od strane i po želji profanih lica, a koja nose karakter dvorskog slikarstva, najbliže su idealima umetnosti Paleologa zidne slike u maloj Bogorodičinoj crkvi u selu Sušici kod Skoplja, slikane, najverovatnije, u poslednjim godinama veka. Scene iz »Života Bogorodice« i iz ciklusa »Velikih praznika« već su komponovane, a delom i obrađene, na način tipičan za slikarstvo Paleologa, ali su još uvek sačuvane šire, monumentalne forme likova i draperija, karakteristične za XIII <em>v.</em><br /> Uporedo s ovom profanom strujom u slikarstvu Srba u XIII <em>v.</em> — čiji se stil karakteriše oslanjanjem na helenističke tradicije, vanrednom uravnoteženošću kompozicije, lepotom likova, svetlim koloritom i kolorističkim načinom obrade — živelo je i monaško slikarstvo, čiji su zaštitnici bili crkveni dostojanstvenici i moćniji kaluđeri, a koje je bilo, uglavnom, znatno tamnije, obrađeno na principima tonskog slikanja, s kompozicijom narativnijom i ponekad manje uravnoteženom od one u dvorskom slikarstvu, i s figurama koje su, često, bivale s naglašenim izrazom na licu. Ikonografija monaškog slikarstva znatno je komplikovanija i puna teološke učenosti ili simbolike.<br /> Najstariji spomenik ovog shvatanja među Srbima je drugi sloj zidnih slika u crkvi sv. Petra kod Novog Pazara, čiji se ostaci nalaze u oltarskom prostoru. Njihovi grč. natpisi svedoče, uz stilske osobenosti, da su nastale krajem XII ili poč. XIII <em>v.,</em> svakako рге stvaranja avtokefalne srp. crkve, u vreme dok je Sv. Petar bio katedrala grčkih, raških episkopa. To slikarstvo prethodi živopisu Bogorodičine crkve u Studenici, završenom 1209 zalaganjem velikog župana Stefana i velikog kneza Vukana, a pod nadzorom igumana Save — sinova Nemanjinih. »Veliki praznici« (od kojih su neki ponovo slikani u XVI <em>v.</em>), starozavetne scene (u većini obnovljene) i pojedinačni svetitelji (dobro očuvani) pokazuju jedno slikarstvo strogo, asketsko i tamno, ali u isto vreme monumentalno, rafinovano i ekspresivno. Ovi slikari vrlo su srodni onima koje je Sava — kako se to veli u izvorima — doveo iz grč. zemalja da slikaju katedralnu crkvu u Ziči, u drugoj deceniji XIII <em>v.</em> Od njihovog rada ostalo je nešto fragmenata scena i figura u crkvenim pevnicama, koji su izvedeni u duhu studeničkog monaškog slikarstva, samo su nešto slabijih kvaliteta i jednostavnijih kompozicionih rešenja u kojima se vidi dosta prethodnih monaških rešenja u Vizantiji.<br /> Monaško slikarstvo komninskih osobina ostalo je, u delićima, i na zidovima nekadašnje kapele u juž. kuli-zvoniku katedrale sv. Nikole u Kuršumliji, stvoreno po svoj prilici u trećoj deceniji XIII <em>v.</em><br /> Veći ansambl, nastao nekoliko godina kasnije, sačuvan je u spoljnoj priprati manastira Mileševe gde je ilustro van, vrlo opširno, »Strašni sud«. Neplemenito, sirovo, ali ekspresivno slikarstvo na crvenoj i žutoj pozadini, dosta tradicionalno, svedoči da su mileševski monasi, posle završetka radova po porudžbini kralja Vladislava, sami pristupili nadogradnji spoljne priprate i njenom živopisanju. Isti slikari radili su verovatno, i u spoljnoj priprati Bogorodičine crkve u Studenici, samo se tamo očuvalo svega nekoliko slikanih, ali sada već ispranih, svetitelja.<br /> Najlepše slikarstvo monaških shvatanja u Srbiji, pored onog u Studenici, sačuvalo se u katedrali posvećenoj sv. Apostolima u Peći. Ikonografski i tematski jako zavisno od palestinskih velikih svetilišta, jer je raspored kompozicija iz ciklusa praznika i scena iz Starog zaveta u vezi sa crkvom na Sionu u Jerusalimu, ovo slikarstvo razvija dalje, i usavršava monaška stilska shvatanja prethodne epohe. Statične i ponekad malo krute kompozicije, u celini tamni kolorit, ali zato izvanredno monumentalne i u detalju savršeno skladne figure predstavljaju osobine stila nekolikih majstora koji su u Peći, najverovatnije sredinom XIII <em>v</em>., završili živopisanje. Tim svojim osobinama, slikari iz Peći spadaju među najbolje koji su među Srbima u to vreme radili.<br /> Od njih su znatno slabiji oni koji su u sedmoj deceniji živopisali sopoćansku pripratu i oni, njima slični, koji su u isto vreme ukrasili bočne kapele uz nju, posvećene Simeonu Nemanji i arhiđakonu Stefanu. Priprata sa »Stablom Jesejevim«, »Vaseljenskim saborima«, »Strašnim sudom« i »Pričom о prekrasnom Josifu« tematski odgovara katedralnim crkvama, a stilski — mrkim koloritom, narativnom kompozicijom bez naročite strukture, dinamičnom i neuravnoteženom — monaškom slikarstvu. Ipak, blizina velikog slikara iz naosa uticala je na slikare u priprati i bočnim kapelama toliko da su od njega primili izvesne tipove i neka koloristička rešenja, što nije izmenilo osnovni karakter njihovog slikarstva. Jedan od njima bliskih majstora slikao je treći, i najmlađi, sloj zidnih slika u nedalekoj katedrali sv. Petra kod Novog Pazara, gde je, iz tog vremena, ostalo nekoliko stojećih svetitelja u donjoj zoni potkupolnog prostora.<br /> Najmlađe slikarstvo monaškog pravca u Srbiji XIII <em>v.</em> sačuvalo se u katedrali moravičkih episkopa u Arilju, završeno 1296 verovatno od strane nekih slikara iz Soluna ili njegove neposredne okoline. U njemu su, pored čisto monaškog karaktera koji je dao pečat celini ovog slikarstva, skupljene različite tendencije srp. i vizant. slikarstva toga vremena: arhaičnosti koje podsećaju na slikarstvo monaha XI i XII <em>v.,</em> osobine vrlo bliske sopoćanskom slikarstvu, naročito onom iz priprate i bočnih kapela i, najzad, stilske osobenosti Renesanse Paleoioga u onom obliku kakav je poznat u oblasti Soluna u to doba. Tim eklektičkim slikarstvom završava se razvitak monaškog pravca u Srbiji XIII <em>v.</em><br /> Nešto malo van te linije nalaze se fragmenti živopisa iz manastira Davidovice na Limu, iz devedesetih godina XIII <em>v</em>., na kojima su, pored čisto vizant. i monaških osobina, vidljive i neke romaničke karakteristike. Možda su one došle istim putevima kao i arhitekti zadužbine: moguće je da je slikare pozvao s Primorja starac David, brat Stefana ktitora Morače, inače pre monašenja Dimitrije, sin Vukana Nemanjića.<br /> Posebnu podgrupu u monaškom slikarstvu predstavljalo je slikarstvo anahoretskih pećina i isposnica od kojih se sasvim malo sačuvalo. Ono je oponašalo slikarstvo arhijereja i bogatijih monaha, samo je plastičnost svodilo na površinu i volelo da ukrasima i nakitom pretovari draperije svojih svetitelja. Takvo je slikarstvo isposnice pustinožitelja Petra Koriškog na obroncima Sare kod Prizrena, izvedeno verovatno u trećoj ili četvrtoj deceniji XIII <em>v.</em><br /> Dok je srp. slikarstvo imalo neometan razvitak u XIII <em>v. </em>dostižući svojim ostvarenjima najviše što je, u to vreme, u Evropi stvarano, dotle se područje Vizantijskog Carstva nalazilo, većim delom, pod okupacijom Latina, a umetnički rad bio je gotovo prestao. Koliko se bilo provincijalizovalo i koliko je zaostalo vizant. slikarstvo u Solunu i od njega zavisnoj okolini najbolje svedoči z. s. druge pol. XIII v., sačuvano u nekim crkvama Makedonije.<br /> Potpuno je arhaično slikarstvo u trobrodnoj bazilici sv. Nikole u selu Manastiru, u predelu Moriovu, koje je, po porudžbini jeromonaha i igumana Akakija, završila veća grupa majstora 1271 za vlade Mihaila Paleologa. Brojne pojedinačne figure, scene iz »Strašnog suda«, »Velikih praznika« i života sv. Nikole, uz neke simbolične i poučne teme, toliko su oslonjene na stil, ikonografiju i tehniku živopisa XI i XII <em>v.</em> da ta zaostalost pokazuje da su vizant. majstori, za trajanja Latinskog Carstva, ostali na onim principima koji su vladali pre pada Carigrada, 1204. Mali je broj takvih spomenika kao što je Manastir koji omogućuju praćenje vizant. slikarstva druge pol. XIII <em>v.,</em> kad u Vizantiji nije živopisano mnogo crkava.<br /> I živopis u hramu sv. Nikole u Markovoj Varoši kraj Prilepa, okončan 1299 za jednog vizant. vlastelina pod vladavinom Andronika Paleologa, još sadrži ikonografske predloške i kompoziciona rešenja komninskog slikarstva, ali je scena u ilustracijama praznika i muka Hristovih već prepunjena brojnim figurama, a način plastične obrade u duhu je novih ideala Renesanse Paleologa. Sveže obojene, a živih pokreta, figure prilepskog živopisa pripadaju vlasteoskom slikarstvu s početka obnove Vizantijskog Carstva i profani su pandan onima u Manastiru koje su izvedene u duhu monaške strogosti i asketizma. Oba spomenika sa svojim izrazitim stilskim i ikonografskim arhaizmima ukazuju na kretanja u vizant. slikarstvu Balkana u epohi iz koje nisu sačuvana umetnička dela.<br /> Druge dve vizant. crkve u Makedoniji sa živopisom s kraja XIII <em>v.</em> doprinose poznavanju razvitka novih stilskih tendencija. Preostale malobrojne zidne slike u Sv. Georgiju u Gornjem Kozjaku kod Štipa izvedene su već potpuno u stilu Paleologa, ali njihova široka obrada kao da svedoči da se to odigralo krajem XIII <em>v.</em> a ne poč. XIV <em>v.</em> Najsrodnija dela kozjačkim sačuvala su se u crkvi sv. Pantelejmona u Solunu, prema čemu izlazi da su majstori, po pozivu nekog nepoznatog ktitora, odatle došli u Makedoniju.<br /> Drugi hram — Bogorodica Perivlepta u Ohridu — živopisan je 1295 zaslugom visokog dvorskog činovnika Vizantije Progona Zgura, a rad su nadgledali monasi manastira koji su dali monaški stilski pečat njegovim slikama. »Veliki hrišćanski praznici«, »Stradanja Hristova«, »Bogorodičin život«, starozavetne i simbolične scene, uz mnoge zasebno slikane svetitelje, krase zidove ove crkve. Glavni umetnici, <em>Mihail</em> i <em>Eutihios</em> (Eutihije), ostavili su svoje potpise na nekoliko mesta. Njihova sirova, ekspresivna umetnost sa dramatičnim kompozicijama u kojima su figure u jakim pokretima sa žestokim izrazima na licu, karikiranih fizionomija obojenih kao pečena zemlja, sa mnogo živopisnih pojedinosti i scenom smeštenom u prostor, s jedne strane govori о potpuno novoj umetnosti Paleologa koja je tu dobila jedno od prvih dela završene stilske koncepcije, a s druge strane ukazuje na ideale monaštva u to vreme. Ovi slikari, Mihail i Eutihios, bliski su rešenjima nekih drugih majstora koji su u to doba, ili koju godinu docnije, živopisom prekrili zidove Protatona na Svetoj Gori i kapele sv. Jeftimija u crkvi sv. Dimitrija u Solunu. Treba, zbog toga, pretpostaviti da su oni otud poreklom ili, tačnije, da su se tamo umetnički obrazovali. Njima je bilo određeno, pošto su bili pozvani na dvor kralja Milutina, da izvrše obnovu i srp. monumentalnog slikarstva u kome su se, već krajem XIII <em>v.,</em> počeli pojavljivati elementi novoga stila. U prvim godinama XIV <em>v.</em> oni su, za račun srp. dvora, počeli da slikaju u sasvim drugom, dvorskom duhu, koji se razlikovao, svojim klasicizmom, od njihovog monaškog slikarstva ohridske Bogorodice Perivlepte. Promenivši sredinu za koju su slikali oni su bili prinuđeni da izmene i svoj stil. Njihovim dolaskom u Srbiju počinje nova etapa u srp. slikarstvu.<br /> Oni su ostavili svoje potpise i na zidnim slikama u Sv. Nikiti u Skopskoj Crnoj gori, koje su slikali 1307 za kralja Milutina, i na živopisu u manastiru Staro Nagoričane kod Kumanova koji su, za istog vladara, završili 1318. Njihov najbliži saradnik <em>Astrapa</em> ili čak i oni sami slikali su u Bogorodici Ljeviškoj, 1306—07, po porudžbini kralja Milutina, a za katedralnu crkvu na čijem se čelu nalazio episkop Sava. Vrlo je verovatno da je neko iz njihove radionice, stilski i tehnički njima vrlo sličan, uz pomoć njihovu ili drugih nekih saradnika, slikao još niz crkava u prve dve decenije XIV <em>v.</em>: svodove i zap. zid zap. traveja crkve sv. Apostola u Peći gde je živopis dosta sličan Perivlepti u Ohridu, kao što je to i veći deo slikarstva drugog sloja u katedrali u Ziči izveden za vladiku Savu, koji je postao arhiepiskop Sava III, zatim malu Kraljevu crkvu u manastiru Studenici, takođe za kralja Milutina, potom Gračanicu, koju su završili za istog vladara u vreme njegove smrti. Nešto udaljeniji od te radionice, ali sasvim u duhu principa rane umetnosti Paleologa, slikali su u isto vreme i majstori fresaka katedralne crkve sv. Petra u Bijelom Polju i crkve sv. Dimitrija u kompleksu patrijaršije u Peći, koju je podigao dvadesetih godina XIV <em>v.</em> arhiepiskop Nikodim, a dao živopisati arhiepiskop Joanikije. Njegov slikar, po imenu <em>Jovan</em>, zapisao se na slikama kao što su to radili i savremenici, dvorski slikari Mihail i Eutihios. On je u shvatanju prostora i realističnijem tretmanu, naročito predela, otišao još dalje, od svojih savremenika. Iz čitave grupe nešto se izdvaja, pastoznijim radom i manjom helenističkom tradicijom, slikarstvo u manastiru Bogorodice Odigitrije u Mušutištu, nedaleko od Prizrena, koje je, u drugoj deceniji XIV <em>v.,</em> izvedeno za uglednog vlastelina, velikog kaznaca Dragoslava.<br /> Umetnička shvatanja slikara Mihaila i Eutihiosa i od njih zavisnih i njima bliskih majstora, kao što su Astrapa, Jovan i niz bezimenih ali značajnih umetnika iz prve dve decenije XIV <em>v</em>., neposredno su zavisna od carigradskih shvatanja, koja su stvorili slikari manastira Hore na mozaicima i zidnim slikama, a koja obeležavaju početak nove ere poznate pod imenom Renesanse Paleologa. Ubrzo, taj se stil proširio i na Solun, gde su ostali očuvani mozaici i živopis u Sv. Apostolima i u drugim manjim crkvama. Ekspanzivna moć novih koncepcija bila je izvanredno velika tako da su, u najkraćem vremenu, njima bile zahvaćene sve zemlje Vizantijskog Carstva i od njihove umetnosti zavisna susedna područja. To je stil obrazovan na temeljima helenizma i antike uopšte, vrlo uglađen i pitoreskan, u velikim gradovima Carstva ponekad i vrlo akademski, pogodan narativnosti i ilustrativnosti kojoj se stremilo. Pripovedački ton ponekad ide na uštrb umetničke jasnosti, ali doprinosi, svakako, određenom unošenju detalja iz svakodnevnog života i iz prirode u religiozno slikarstvo, što osvežava i zabavlja. Kompozicije su, zbog toga, opterećene velikim brojem figura, gde je neminovno obrađivanje čitavih grupa kao jedne celine, tako da se lepota kompozicione veštine gotovo gubi. Želja je poručilaca ove epohe da saopšte brojne religiozne priče i da im daju posebnu simboličnu vrednost. Otud se tematika u crkvama povećava znatnim brojem ciklusa, što dovodi do smanjenja formata scena i figura. Da bi slikarski mogla da živi, figura se jasno plastično ističe tako da često deluje kao obojeni reljef. Monumentalnost se izgubila u ilustrativnosti.<br /> I kod majstora iz doba kralja Milutina, iako su vidljivi isti principi kao kod slikara iz vremena prvih Paleologa, ipak ima izvesnih specifičnosti zavisnih od sredine u kojoj su oni stvarali, kao što je slučaj i sa njihovim prethodnicima i sledbenicima u srp. sredini, kako u tematskom i ikonografskom tako, koji put, i u stilskom pogledu.<br /> S druge strane, i kod njih je očita želja da se istaknu posebnosti laičkog i monaškog slikarstva, čak i onda kad su u pitanju dela ruku istih umetnika. I u ovo doba, mada postoje neke posebnosti, može se izdvojiti grupa spomenika dvorskog pravca od onih monaškog smera. Sv. Nikita, Kraljeva crkva, Staro Nagoričane, a dobrim delom i Gračanica, svedoče о tome da su ideali dvorskog slikarstva, i pored promene stilskih koncepcija, ostali isti: jednostavnost tematike, helenistički i akademski tradicionalizam, lepota i uravnoteženost kompozicionih rešenja, sklad stavova i pokreta, red i mera stvari. U pećkim Apostolima, Bogorodici Ljeviškoj i Žiči dolazi do izražaja monaška tendencija za dinamičnošću scene, deformisanošću likova, žestokim i jakim pokretima. Polarizatorske tendencije u vizant. i srp. slikarstvu su, u ovo doba, znatno manje nego što je bio slučaj pre toga, ili kao što će to biti u umetnosti Srba u vremena koja slede Milutinovoj vladavini i koja, u umetničkom pogledu, nastavljaju ovu epohu iako se u mnogočemu od nje razlikuju. Taj period u srp. slikarstvu traje sve do Maričke bitke tj. do 1371.<br /> Izvanredno velik broj umetničkih spomenika iz vremena kralja Stefana Dečanskog i careva Dušana i Uroša rasprostrt na širokoj teritoriji Srbije, Crne Gore i Makedonije koje su ulazile u sastav njihove države, sa pedesetak bolje očuvanih dekoracija, nije još dovoljno proučen. Pored tradicionalnog ikonografskog i stilskog dualizma, obeleženog pripadnošću laičkom ili monaškom pravcu, ova epoha je obeležena još i različitim uticajima koji dolaze kako iz Vizantije neposredno tako i sa Apeninskog poluostrva, odnosno iz Primorja, posrednim putem.<br /> Nema sumnje da se preko izvesnih dvorskih i vlasteoskih spomenika može pratiti nit razvitka onih stilskih koncepcija koje su bile ostvarene u delima Milutinove dvorske škole. Udaljavanje od klasicističkih ideala, dinamizacija i neusklađenost kompozicija i figura, pretrpanost detaljima i sklonost fabuliranju, uz sve veće produbljavanje prostora i težnju da se figure u odnosu na stvari i slikanu arhitekturu dovedu u prirodniju proporcionisanost — dakle razvija se neka vrsta realističnijeg odnosa prema svetu koji se slika mada, razume se, u ta vremena novih asketskih pokreta preovladava, natkriljujući sve ostalo, težnja religioznoj mistici prilikom prepričavanja uobičajene crkvene tematike. S jedne strane je slikarska zainteresovanost za životnu pojedinost, vanredno zapaženu u svakodnevici, a s druge strane je želja da se obuhvati, tematski, celokupna teološka učenost i da se iznesu, preko celine dekoracije i kroz pojedinačnu kompoziciju, komplikovane religiozne misli.<br /> Najbliže stvaranju Milutinovih majstora nalaze se zidne slike u priprati manastira Lesnova nastale u petoj deceniji XIV <em>v.</em> Dalji put razvitka ovih shvatanja obeležavaju živopisi u priprati manastira Treskavca, gde je slikan »Kalendar« verovatno na zahtev kralja Dušana, i u hramu sv. Spasa u Kučevištu, gde su, za župana Radoslava, pre 1348, slikari izveli stojeće figure, »Praznike« i »Muke Hristove«. Nešto su drugačije, ali u tom duhu, i slike kojima je, po porudžbini kralja Dušana, ukrašena pre 1346 spoljna priprata Sopoćana. Znatno su slabijih kvaliteta, mada na istoj liniji, dela jedne lokalne slikarske radionice iz Prizrena koja je, koliko se zna, slikala u crkvi sv. Spasa za račun vlastelina Mladena Vladojevića i u crkvici sv. Nikole za vlastelina Nikolu Tutića, oba puta u četvrtoj odnosno petoj deceniji veka. Tim ostvarenjima blizak je i živopis, iz Dušanovog vremena, u crkvici Sretenja kod Ušća na Ibru i zidne slike, verovatno iz istog doba, u tzv. Latinskoj crkvi u Prokuplju, koje su najbliže živopisu Bogorodičinog manastira u Donjoj Kamenici. U tom nizu su najslabije slike dvojnog, laičko-monaškog, karaktera u Beloj Crkvi Karanskoj, slikane četrdesetih godina za župana Brajana, i one verovatno iz vremena kralja Dušana u manastiru Dobrunu u Bosni, zadužbini porodice župana Pribila.<br /> Sintezu svih tendencija i pravaca u slikarstvu oko sredine XIV <em>v.</em> predstavlja živopis manastira Dečana, rađen za Stefana Dečanskog i Dušana kroz četvrtu i petu deceniju veka, a završen jednim delom 1348, a drugim 1350. U njemu se mogu izdeliti tri različite grupe majstora koji su, tokom dugog rada na ogromnim površinama, ostavili svedočanstvo svojih stilskih shvatanja. S jedne strane nalaze se umetnici koje je Dušan pozvao verovatno iz Makedonije gde su za njega i njegovu vlastelu pre toga slikali, jer jedan deo dečanskog živopisa ima najbolje paralele u Treskavcu i Kučevištu. S druge strane nalaze se tzv. <em>pictores graeci, </em>grč. umetnici koji su se, usled brzog prihvatanja principa Renesanse Paleologa, obreli u Italiji i Primorju, gde su nalazili mogućnosti zarade i gde su, pod uticajem romanike i gotike, nešto izmenili svoj način rada izgubivši na čistoti vizant. koncepcije. Njih je bilo, već u prvim godinama XIV <em>v.,</em> u gradovima jadranskog primorja, naročito u Dubrovniku i Kotoru. Na prelazu iz druge u treću deceniju veka jedna njihova skupina slikala je u kotorskoj katedrali, gde su sačuvani, u apsidi, fragmenti njihova rada, a druga je, kažu hroničari, živopisala dubrovački Dvor pripremajući dostojan prijem cara Dušana. Neki između njih naslikao je i sv. Nikolu na zidu istoimene crkve u Starom Baru. Kada je, posle završetka velike dečanske crkve, 1335, bilo potrebno mnogo živopisaca za izradu zidnih slika, oni su se tu pojavili, možda zaslugom glavnog graditelja Kotoranina fra Vita, udruženi sa domaćim kotorskim slikarima od kojih je jedan, <em>Srđ grešni</em>, zabeležio svoje ime na jednom kapitelu. Njihovo prisustvo u Dečanima može se utvrditi ne samo preko neobičnosti u stilu i ikonografiji nego i kroz specifične natpise i slikane stvarčice primorske proveniencije. Možda su isti ti slikari, posle završetka rada u Dečanima, učestvovali, sredinom veka, u živopisanju manastirske crkve u Ljubotenu za vlastelinsku gospođu Danicu, i u šestoj deceniji, u slikanju velike crkve u Matejču, za cara Dušana i caricu Jelenu, gde su, kao i u Dečanima, velikim brojem scena i ciklusa prekrili zidove hrama. Možda je njihov rad i živopis Dušanovog mauzoleja, crkve sv. Arhanđela kod Prizrena, koji je ostao samo u fragmentima.<br /> Treća grupa majstora koji su slikali u Dečanima zastupala je monaška shvatanja i oni su, najvećim delom, radili u priprati. Najviše se stilski vezuju za monaško stvaranje iduće 3—4 decenije u Makedoniji, gde je broj spomenika ovog shvatanja velik i gde postoji kontinuitet njegovog razvitka.<br /> U Makedoniji, od sredine veka pa sve do propasti Uroševe carevine i Vukašinove i Markove kraljevine, postojala je posebna monaška umetnost koja se, dobrim delom, oslanjala na umetnička rešenja slična onima koja su Mihail i Eutihios ostvarili u Bogorodici Perivlepti u Ohridu; razume se različitosti, usled vremenske distance, ipak su očite. To slikarstvo, u vreme prevlasti pitoresknog i narativnog, zadržalo je monumentalni karakter, širinu obrade i strogost kolorita, koji je prevashodno taman. Svetitelji su mrkih i dosta deformisanih likova, a kompozicije su žive. To ekspresivno i dramatično slikarstvo, ponekiput i naivno, svedoči о monaškim estetskim shvatanjima druge pol. XIV <em>v.</em><br /> Najstariji u toj grupi je živopis naosa manastira Lesnova, slikan upetoj deceniji veka, za despota Olivera. On je, kao i Oliverov živopis u jednoj kapeli Sv. Sofije u Ohridu, pomalo po strani od toka razvitka čitave linije koja ide preko niza spomenika među kojima su najznačajniji: delovi slikarstva u episkopskoj crkvi sv. Atanasija u Lešku, pravljeni otprilike u isto doba kad i lesnovski, a za episkopa Joanikija, slike praznika i muka uz pojedinačne svetitelje u manastiru Zaumu na Ohridu, koji je dao sazidati kesar Grgur, a živopisati, u sedmoj deceniji veka, devolski episkop Grigorije, zatim vanredno ekspresivno slikarstvo, tek delimično poznato, u Sv. Nikoli Šiševskom, iznad Treske kod Skoplja, i njemu vrlo srodno, opet samo fragmentarno otkriveno, slikarstvo u zap. delu hrama manastira Zrze kod Prilepa, koje je 1369 završeno po zahtevu braće Pribila i Prijezde, sinova Hajkovih (čiji je otac, kao monah Hariton, tu bio sahranjen) i, najzad, značajna i izvanredno vredna dekoracija Markovog manastira, zadužbine kraljeva Vukašina i Marka, završena posle 1371; njoj je u izvesnom smislu blisko slikarstvo u manastiru Pološkom kod Kavadara, koje već čini prelaz ka umetnosti monaške radionice <em>mitropolita Jovana Zografa.</em> Ova radionica kruniše težnje čitavog ovog pravca, ali pošto se vezuje, još mnogo više, za lik. problematiku potonje epohe, uključuje se u Moravsku školu, mada je geografski van njenih granica.<br /> Izvan toka razvitka ovog pravca u Makedoniji nalazi se živopis Bogorodičine crkve u kompleksu pećke Patrijaršije koju je, oko 1330, podigao i dao živopisati (kao i pripratu ispred nje), arhiepiskop i pisac Danilo. On ima takođe monaški karakter, iako je izgledom različit od onih u Povardarju. Nespretna deformacija likova i tela i mrka obojenost u senkama predstavlja monašku preradu tipova Milutinove dvorske škole.<br /> Uporedo sa ovom monaškom umetnošću živi, u drugoj pol. XIV <em>v.,</em> u slivu Vardara, i laička umetnost koju neguju, uglavnom, obogaćena i do visokih položaja i titula uzdignuta srp. vlastela. Političko propadanje i slabljenje Carstva dovelo je do jačanja vlastele koja je postala, za razliku od prethodnih vremena, jedan od glavnih poručilaca umetničkih dela. Ova umetnost nije toliko stilski ujednačena kao dvorska i monaška, nego su spomenici dosta raznorodni i u pogledu stila i u pogledu umetničke vrsnoće. Ipak, kao najvažnija karakteristika njihovih majstora može se smatrati težnja za oponašanjem dvorskog stvaralaštva i prihvatanjem umetničkih shvatanja iz vladarskih zadužbina kao i njihovo, često, dalje razvijanje.<br /> Najlepša dela toga pravca nalaze se u crkvama sela Psače, zadužbine kneza Paskača i sevastokratora Vlatka, nastale između 1366 i 1371, potom sela Konče, crkve velikog vojvode Nikole Stanjevića iz vremena pre 1366; zatim u crkvama na ostrvcima Prespanskog jezera, na Malom gradu gde je živopisana jedna pećinska kapela, 1369, po zahtevu ćesara Novaka, i na Golemom (Velikom) gradu, gde se slično desilo otprilike u ista vremena. U tu grupu ulazi i živopis u crkvi u Vaganešu u Srbiji, izveden oko 1355 za nekog vlastelina Dabiživa i njegovu porodicu. Najzad, pre 1371, ukrašena je crkva sv. Đorđa u selu Rečanima kod Prizrena; to slikarstvo nastavlja koncepcije slične Psači, ali se u njemu već oseća blizina novih shvatanja Moravske škole. I posle bitke na Marici još su preostala ugledna vlastela davala da se slikaju crkve po Makedoniji. Tako je kralj Marko dao da se slika izvestan broj zidnih slika u crkvi sv. Arhanđela u Prilepu.<br /> Posebnu grupu, sredinom i krajem XIV <em>v.,</em> u vreme srp. Carstva i pred sam dolazak Turaka, predstavljaju živopisi malih gradskih crkvica u Ohridu, Velesu, Štipu i još nekim maked. gradovima. Zadužbine sitne vlastele ili crkvenih dostojanstvenika i sveštenika, obično imaju pridvorni karakter, a njihov živopis izvođen je od strane lokalnih gradskih radionica tako da se, kroza nj, može pratiti kontinuitet slikarstva u određenom gradu u razmaku od nekoliko decenija. Najbolje očuvane zidne slike imaju male ohridske crkve — Sv. Nikola i Bogorodica Bolnička, Stari sv. Kliment, Sv. Dimitrije i Mali sv. Vrači, sve zadužbine ohridskog sveštenstva iz sredine i druge pol. XIV <em>v.</em> Njihova umetnost slična je delima lokalnih gradskih radionica solunske okoline.<br /> Posle bitke na Marici, 1371, centar srp. države i kulture seli se na sever u dolinu Morave. Tu se vrši ponovno okupljanje ne samo političkih nego i kulturnih snaga zemlje bez obzira što započinje najteži deo političke istorije Srbije u Srednjem veku. Tu i slikarstvo doživljava obnovu, ponovo dostižući najviše kvalitete koje je počelo da gubi tokom XIV <em>v.<br /> </em>U obrazovanju poslednjeg stila iz vremena nezavisnosti zemlje igrale su ulogu ranije tendencije u srp. umetnosti: Milutinova dvorska škola, živopis vlasteoskih i monaških crkava prethodne epohe, i, nema sumnje vrlo mnogo, nova traženja u vizant. slikarstvu pred kraj XIV <em>v.</em> I u slikarstvu Moravske škole mogu se razaznati tri različita pravca: shvatanje ispoljeno u zadužbinama dvorskih krugova, koncepcije iznesene u slikarstvu vlasteoskih crkava i vrlo određeni stilski stavovi na živopisu manastira izvedenom za monahe ili od strane monaha.<br /> Ideali lepote dvorskog slikarstva nisu se mnogo izmenili. Osnova je ostala ista kao i u ranijoj umetnosti Paleologa u Vizantiji, odnosno kralja Milutina i njegovih sledbenika u Srbiji. Klasicističkom duhu dodata je samo jedna veća mera emotivnog, nostalgičnog i lirskog koja, uz napuštanje narativnosti i uz bogatstvo i svežinu kolorita, predstavlja novi umetnički element. Uglađene figure, smelog izgleda, mekih i gracioznih pokreta i stavova, često izvijenih, priklonjenih glava, meko modelovanog lika, bogato ukrašenih odela, ideal su muške lepote. Bilo je novina i u slikarskom postupku. Obrada volumena je mekša, a na likovima se pojavljuje još i čitav niz zrakasto ili paralelno postavljenih belih linija kojima se obeležavaju refleksi svetlosti na najistaknutijim delovima. Ovim graficizmom, pored lirske i emotivne sadržine, moravsko slikarstvo se od prethodnog dosta razlikuje.<br /> Najlepši spomenici dvorskog shvatanja, u to doba, jesu: živopis Ravanice (ktitor knez Lazar) nastao između osamdesetih i devedesetih godina XIV <em>v.,</em> zidne slike Nove Pavlice (zadužbine braće Musića, najbližih rođaka kneževih) iz devedesetih godina, slikarstvo Sisojevca, izgleda iz poslednje decenije veka, dekoracija manastira Resave (Manasije), završena za despota Stefana 1418, i živopis Kalenića (zadužbine protodovijara Bogdana) iz druge decenije XV <em>v.</em><br /> Ravanički slikari, od kojih je poznat <em>Konstantin</em> koji je radio svetitelje u donjoj zoni hrama i na njima se potpisao, ostvarili su znatno prirodniji odnos figure i prostora, počeli su čak i da smeštaju ličnosti u znatno dublja prostranstva nego što je to bio ranije slučaj. Atletski razvijeni mrki ratnici donje zone fresaka imaju, po izrazitosti, srodnike na zidovima Nove Pavlice. Pavlički ratnici, zaokrugljenih i plastično snažno obrađenih glava, naoružani do zuba, predstavljaju najlepše što se očuvalo od živopisa u tom manastiru. Oni su poslednji na listi slikanih sv. ratnika kod kojih je unutrašnja sadržina borbenost. Posle Kosovske bitke ta ratnička nota izražena kod svetitelja-ratnika bila je zamenjena gracioznošću stavova i turnirskim pokretima. Kao da se na slikarstvu oseća zamorenost koja je počela da vlada u teškim vremenima istorije. Interesantno je da su u Sisojevcu — čiji je živopis opetovao, skoro u potpunosti, raspored scena i način komponovanja slikarstva Ravanice, jer su, izgleda, slikarima stajali na raspolaganju stari kartoni ili je od njih traženo da se ugledaju na zadužbinu tragično poginulog kneza — sv. ratnici donje zone potpuno izmenjeni. Namesto čvrstog stroja jakih i energičnih ljudi došli su elegantno odeveni mladići mekih pokreta i efeminiziranih fizionomija demonstrirajući, na taj način, više duh otmenosti nego spremnost na žrtve. Karakteristično je što su predlošci ratnika iz Sisojevca poslužili i slikarima koji su radili na živopisu manastira Resave (Manasije), zadužbine despota Stefana. Pa ipak, ono što je ostalo od bogatog slikarstva Resave, na kome je upotrebljavano zlato u listićima i skupi azur, pokazuje da je ono stvoreno u visokokulturnoj sredini, gde se negovala poezija i brinulo о lepoj pismenosti. Modelacija je tu postala sasvim meka, gotovo renesansna, naročito na licima nekih figura, a komponovanje vrlo vešto, osobito u scenama Hristovih parabola. Slikarska lepota čitavog ovog sveta imala je jedino u kalenićkom živopisu dostojnog suparnika. Kalenićki slikari, vanredni crtači, koji su postavljali ličnosti i kompozicije na zid bez kartona izvlačeći prvo vispren crni crtež, a zatim ih odmah slikajući, negovali su i vanredno suptilne harmonizacije boja. Resava i Kalenić bili su ne samo dva spomenika slikarstva, po umetničkim kvalitetima, iz vrha starog srp. slikarstva nego su u isto vreme, predstavljali poslednje arhitektonske spomenike ostvarene pre konačne propasti srednjov. srp. države.<br /> Izgleda da je većina slikara dvorskih zadužbina bila umetničkim poreklom iz Soluna. Nema nikakve sumnje da je resavski živopis dobrim delom bio izveden od strane umetničke radionice koja je, u poslednjim decenijama XIV <em>v.,</em> zidnim slikama ukrasila manastir Nea Moni u Solunu, a čiji su članovi verovatno slikali i izvesne slike na zidu bazilike sv. Dimitrija u istom gradu. Pošto postoje identičnosti između predložaka sv. ratnika u Resavi i Sisojevcu, s jedne strane, a bliskosti u rasporedu scena i u ikonografiji kompozicija u Sisojevcu i Ravanici, s druge, sva je prilika da su neki članovi ove grupe radili, pre Resave, i na živopisima Sisojevca i Ravanice.<br /> Monaška linija slikarstva u Moravskoj školi bila je jako zavisna od tradicije živopisa iz maked. oblasti. U crkvi sela Ramaće pod Rudnikom vrlo je vidljivo, bar u jednom i to većem delu živopisa, da su slikari poznavali dela majstora monaha koji su radili u Sv. Nikoli Šiševskom. Te veze između maked. i moravskih oblasti mogu se utvrditi ne samo na osnovu umetničkih dela nego i na bazi istor. izvora. Naime, u poslednjim decenijama XIV <em>v.,</em> bila je stvorena u manastiru Zrze nedaleko od Prilepa, u crkvi monaha Germana sagrađenoj u vreme cara Dušana, jedna posebna slikarska radionica koju su predvodili ktitorovi unuci <em>mitropolit Jovan</em> i <em>jeromonah Makarije.</em> Njihovoj družini pripadao je i monah slikar <em>Grigorije.</em> Oni su slikali, uglavnom, za zadužbine Mrnjavčevića. Jovan i Grigorije ostavili su zidne slike u manastiru sv. Andreje (Andreašu) na Tresci koje, pored naslanjanja na monaške slikarske formule Makedonije, karakteriše izvesna uzdržanost u smislu deformacija i karikaturalnosti i klasicizam u kompozicijama oblikovan pod uticajem Milutinove dvorske škole, a obogaćen razvijenom arhitekturom u pozadinama i većom slobodom u pokretima.<br /> Posle bitke na Rovinama, kada je nestalo bogatih poručilaca, slikari su krenuli u despotovinu Stefana Lazarevića. Sobom su nosili predloške radionice, koji su im pomagali u radu. Tako su se nepoznati majstori, znatno slabiji od slikara manastira sv. Andreje, poslužili kartonima andreaških kompozicija, kada su slikali živopis manastira Koporina. Jeromonah Makarije, brat Jovanov, radeći zidne slike u prvim godinama XV <em>v.</em> u Ljubostinji za kneginju Milicu, u to vreme već monahinju, primenio je mnoga slikarska rešenja Andreaša. Tako je monaško slikarstvo Moravske škole većim delom proizvod slikara radionice monaha iz manastira Zrze, kojoj se, do smrti, nalazio na čelu mitropolit i zograf Jovan.<br /> Vlasteoske crkve ni u ovoj epohi ne predstavljaju, svojim slikarstvom, jedinstvenu celinu niti su čvršće povezane umetničkim shvatanjima. I u ova vremena manje velmože su prinuđene da koriste umetničke usluge onih majstora koje nađu slobodne. Stilskim shvatanjima dvorske Škole najbliži je živopis manastira Rudenice, iz prvih decenija XV <em>v.,</em> delo slikara <em>Teodora </em>za nekog vlastelina Vukašina i njegovu ženu Vukosavu. Za Teodora se, ne bez razloga, pretpostavlja da je poreklom iz Kotora i da je to onaj slikar koji se u jednom dokumentu dubrovačkog arhiva pominje da uči slikarstvo kod grč. majstora Georgija u Dubrovniku. Ima u Rudenici takvih ikonografskih rešenja koja su sasvim sigurno zapadnjačka i takvih tehničkih postupaka u obradi koji ukazuju na stvaranje grč. slikara iz južnog Primorja. Neće biti bez zapadnjačkih upliva ni rustični živopis Veluća, slikan u poslednjim decenijama XV <em>v. </em>za neku uglednu vlastelu, jer neki njegovi delovi vrlo mnogo liče na minijature »Srpske Aleksandride«, koja je nastala u juž. primorskim oblastima gde je bilo jakih upadica romaničkih umetničkih shvatanja. Ostaci fresaka u Paležu, delo skromnog umetnika, nije takođe daleko od nekih zapadnjačkih postupaka iako je celina potpuno u duhu vizant. stila.<br /> Padom Smedereva pod Turke, 1459, završen je razvitak monumentalnog slikarstva u nezavisnoj zemlji, potpomagan od strane vladara i vlastele. Živopis počinje postepeno da gubi umetničke kvalitete, iako nastavlja da živi i da se razvija dajući, ponekad, i izvanredno značajna ostvarenja.<tab>V. Đu.</tab><br /> Borbe koje su se vodile na Balkanskom poluostrvu sredinom i drugom pol. XV <em>v.</em> otežavale su umetničko stvaranje uopšte, pa i rad na podizanju i živopisanju crkava. Nije slučajno što se iz perioda tih nemira i nesigurnosti očuvao vrlo mali broj spomenika sa zidnim slikama. Tek kada su se, posle pada Srbije, Bosne i Zete, granice turske države pomerile daleko na sever i zapad, oživelo je lik. stvaranje na teritorijama nekadašnjih balkanskih država. Stare ktitore: vladare, plemstvo i visoko sveštenstvo zamenili su novi, uglavnom iz redova sitnije vlastele, monaha, zanatlija, a čest je bio slučaj da su se svi parohijani pojedinih sela udruživali i svojim prilozima omogućili podizanje i živopisanje crkava. Oskudnija sredstva uslovila su da su i građevine bile mahom male, a tematika zidnog slikarstva u njima sasvim uprošćena. Mada je dosta umetnika, među njima i slikara, izbeglo pred Turcima tražeći i nalazeći posao u okolnim slobodnim zemljama, a posebno u Vlaškoj i Moldaviji, ipak je ostalo i u našim krajevima dovoljno iskusnih slikara. Obzirom da se nije oskudevalo ni u priložnicima, ni u majstorima, a uz postojeću versku trpeljivost Turaka, u mirnijim i sređenijim prilikama krajem XV i poč. XVI <em>v.</em> u nekim oblastima javila se življa slikarska delatnost. To se u prvom redu odnosi na ist. Srbiju i Skopsku Crnu Goru, gde je obnovljeno više hramova, koji su odmah potom obično i živopisani (u ist. Srbiji: Ajdanovac kod Prokuplja 1492, crkva Bogorodice u Jašunju 1499, Poganovo 1500, Lapušnja 1510, Rašinska crkva kod Svrljiga 1518 i dr.; oko Skoplja: Matka 1497, Pobužje 1500, kapela sv. Nikole u Bogorodici Kučeviškoj 1501, crkva Vavedenja u Banjanima 1514 i dr.). U većini od ovih spomenika živopis je slabo očuvan, ili su njegovi kvaliteti sasvim oskudni. Izuzetak predstavljaju ostvarenja jedne slikarske škole koja je, osim u sev. Grčkoj, radila i u Makedoniji i Srbiji krajem XV <em>v.</em> U nekima od njih anonimni slikari su samo obnavljali živopis (Treskavec 1480—90, Nikola Bolnički u Ohridu tih godina, Sv. Nikita kod Skoplja 1483—84), drugima je ukrašavana čitava unutrašnjost (Poganovo). Teološki učeno, zanatski korektno, ovo slikarstvo naročito izdvaja neuobičajena realistička, katkada naturalistička crta, što kasnije nije bilo podražavano. Iskusne živopisce ove grupe od suvremenika nadmašuje samo jedna ličnost — nepoznati živopisac u manastiru Prohora Pčinjskog iz 1489· Istančani kolorista, sa izuzetnim osećanjem za monumentalnost, suvereni crtač, ovaj nepoznati domaći slikar je usamljen u svom dobu. Slikarstvu Prohora Pčinjskog odgovaraju šest decenija mlađe zidne slike u crkvi sv. Đorđa u Banjanima kod Skoplja, ne po stilskim osobenostima, već po visokim izvođačkim vrednostima. Sudeći po natpisima, među živopiscima Banjana bilo je i Grka, mada se ne vide direktne paralele sa suvremenim slikarstvom Atosa i Kostura.<br /> Blagodareći darežljivosti vlaških vladara, neke crkve u Fruškoj Gori su obnavljane u prvoj pol. XVI <em>v.,</em> ali živopis u njima tada nastao nije očuvan. Izuzetak predstavljaju fragmenti zidnih slika iz 1545 u naosu manastira Krušedola, koji su otkriveni ispod živopisa XVIII <em>v.</em> Likove svetitelja na stupcima karakterišu tamni kolorit, nesigurne proporcije i shematično osvetljavanje.<br /> Osim u pomenutim krajevima, ukrašavaju se zidnim slikama i neke druge crkve u perifernim oblastima, kao npr. manastir Tvrdoš kod Trebinja 1510, ili daleko na severu crkva u Srpskom Kovinu kod Budimpešte 1514. Podatak da je freske u Tvrdošu, sada propale, radio Vicko Lovrin, dubrovački slikar, svedoči, pored drugih pisanih spomenika, da su između Hercegovine i Primorja poč. XVI <em>v.</em> postojale jače umetničke veze.<br /> U celini posmatrano z. s. u razdoblju od dolaska Turaka do sredine XVI <em>v.</em> pokazuje stilsku raznolikost i neujednačenost kvaliteta. Na prostranim teritorijama, posebno centralnih srp. oblasti, kao da je zamrla svaka aktivnost, a u nekim drugim krajevima nastaju kratkotrajni procvati. U odnosu prema ranijem ovo z. s. pokazuje odsustvo monumentalnosti Što je u skladu sa skromnošću prostora koji obično ukrašava. Sa izvesnim izuzecima, u tematskom pogledu retke su kompozicije komplikovanije sadržine. Najbolji živopisci ovog vremena još uvek održavaju visok umetnički nivo zidnog slikarstva, ali preovlađuju majstori oskudnih znanja i malih ambicija.<br /> Obnova srp. crkvene organizacije, Pećke patrijaršije, 1557 unosi i bitne promene ne samo u crkveni život, nego i u oblast umetničkog stvaranja. U okviru planova obnove više desetina crkava bilo je živopisano već u prvim decenijama posle ponovnog uspostavljanja patrijaršije. Najkrupniji poduhvati u oblasti zidnog slikarstva obavljeni su po nalogu patrijarha Makarija, njegovog sinovca mitropolita, kasnijeg patrijarha Antonija i mitropolita Dionisija: živopisanje priprate pećke Patrijaršije 1561, priprate manastira Gračanice 1570, manastira Nikole Dabarskog 1571 i Mileševe verovatno pre 1568. Sve ove poslove, kao i živopisanje Bogorodičine crkve u Studenici 1568 i delom manastira Lomnice u Bosni oko 1580, obavila je ista slikarska grupa. Njen predvodnik je verovatno slikar <em>Andreja,</em> koji se potpisao u pećkoj priprati, a njoj se priključio kasnije i ikonopisac <em>Longin.</em> Sve okolnosti upućuju da je ova grupa slikara bila okupljena oko središta srp. crkve — Patrijaršije u Peći — i da je uglavnom ispunjavala naloge predvodnika srp. crkve iz kuće Sokolovića. Najpre bojažljivi i nedovoljno vešti u priprati pećke Patrijaršije, ovi majstori su kasnije razvili u punoj meri svoje sposobnosti pri dekorisanju Studenice i Gračanice. Njihove odlike — prefinjen crtež, izuzetno brižljiva modelacija, znalačko postavljanje figura u prostoru, sklonost ka dekorativnim detaljima i, iznad svega, bogat i rafinovan kolorit — čine da se ovi slikari mogu svrstati ne samo među vodeće u srp. slikarstvu druge pol. XVI <em>v.</em> nego i među najbolje na Balkanskom poluostrvu toga doba. Osnovna inspiracija ove radionice su uzori iz prve pol. XIV <em>v.</em> Vraćanje na stare obrasce nije neobična pojava, ali izbor baš slikarstva iz vremena najvećeg uspona srp. srednjov. države nije slučajan. Očigledno je da su crkveni krugovi obnovljene Patrijaršije gledali u ostvarenjima ove epohe uzore na koje su upućivali svoje slikare.<br /> Ugledna pećka radionica uticala je i na izvestan broj suvremenih slikara, posebno u Metohiji i na Kosovu (deo živopisa Sv. Nikole u Velikoj Hoči oko 1577, Devićki manastir 1578, Kijevo 1602—03 i dr.). Iako su pojedini među njima oponašali vodeće majstore svoga doba sa dosta uspeha, u celini oni su uspevali da usvoje samo neke od pouka pećkih slikara.<br /> Neki drugi slikari druge pol. XVI <em>v.</em> više su im se približili, ne po stilskim osobenostima, već po zavidnim umetničkim rezultatima. U prvom redu to se odnosi na živopisce pećinske crkve u Crnoj Reci kod Tutina iz sedamdesetih-osamdesetih godina XVI <em>v.</em> koji likove slikaju veoma minuciozno i pokazuju mnogo smisla za dekorativnost, a isto tako i na nepoznatog autora ansambla u crkvi sv. Jovana u Velikoj Hoči kod Prizrena (oko 1577) koji se služi veoma rafinovanom paletom. Ovim majstorima pridružuje se crtačkim darom i sigurnošću u raspoređivanju tematike i anonim, koji je sedamdesetih godina ukrasio zidnim slikama veći deo manastira Nikoljca u Bijelom Polju i Trijebanj u Hercegovini.<br /> U velikoj potražnji za slikarima došli su do izražaja i manje talentovani, pa i vrlo slabi majstori. Među starim monaškim središtima bratstvo manastira Morače je učinilo loš izbor majstora prilikom živopisanja naosa 1574 i priprate 1577—78. Zbunjeni veličinom posla oni su nesređeno prekrili zidove ličnostima jednoličnih fizionomija, krutih pokreta i rđavo odmerenih proporcija. Slabi umetnički kvaliteti ovih majstora nisu predstavljali, međutim, prepreku da im i drugi poručioci ne povere posao — u Brezovici kod Plava i delom u Nikoljcu u Bijelom Polju. Slikarske neukosti su još više došle do izražaja kod mnogobrojnih majstora koje su angažovali ktitori po selima, bilo za živopisanje crkava, bilo za izradu ikona. Srećom, ovi majstori nisu davali osnovni ton slikarskim ostvarenjima i nalazili su se van glavnih tokova u prvim decenijama posle 1557.<br /> Razgranata slikarska aktivnost na teritoriji Pećke patrijaršije posle obnove pogodovala je pojavi novih ikonografskih rešenja i retkih tematskih celina. Tako se javljaju ilustracije nedelja po Pashi i Pedesetnici u priprati pećke Patrijaršije 1561, ciklus »Časnog krsta« u priprati Nikole Dabarskog 1571, Čudo sa moštima sv. Jefimije na istom mestu, ilustracija vaskrsnih jevanđelja u priprati manastira Trojice kod Pljevalja itd. Sa druge strane, vrhovi srp. crkve u cilju podizanja ugleda obnovljene Pećke patrijaršije i ukazivanja na njenu legitimnost podstiču predstavljanje starih srp. arhiepiskopa i vladara-svetitelja. Tako se u mnogim crkvama uključuju srp. arhiepiskopi u povorku najuglednijih arhijereja pri »Poklonjenju Agnecu«, a dve scene iz Camblakovog »Žitija Stefana Dečanskog« u ciklus sv. Nikole iz Mire.<strong><br /> </strong>Povoljne okolnosti za umetničko stvaranje posle obnove izmenile su se na prelazu iz XVI u XVII <em>v.</em> Neuspeli pokušaji oslobodilačke borbe i pogoršanje ekonomskih prilika rđavo su se odrazili na umetničko stvaralaštvo. Slikari pećke radionice nemaju dostojne zamenike i retki su spomenici zidnog slikarstva oko 1600 čije su vrednosti natprosečne (Pobužki manastir kod Skoplja 1593, oltarski prostor Ježevice kod Čačka 1609). Znatan ugled u tim vremenima uživa kao slikar <em>pop Strahinja iz Budimlja, </em>koji nalazi poručioce na prostranoj teritoriji od Crnogorskog Primorja do ist. Bosne (Trojica Pljevaljska 1592 i 1594—95, deo priprate manastira Pive 1604, Ozrena 1608—09, Podvrha 1613—14, crkve sv. Nikole i Uspenja u Gradištu i dr.). Njegov rustični slikarski postupak nije lišen svojevrsne snage izraza.<br /> Znak krize koju doživljava domaće slikarstvo jeste pojava grč. majstora, koji su u prvim decenijama po obnovi gotovo iščezli sa teritorije Pećke patrijaršije. Grč. slikari na poč. XVII <em>v.</em> učestvuju u dva najobimnija slikarska poduhvata: 1604—06 oni u zajednici sa domaćim majstorima živopišu manastir Pivu, a 1608 sami dekorišu naos i oltarski prostor Novog Hopova u Fruškoj gori. Grci su bili i majstori koji su islikali hram u selu Strezovci kod Kumanova 1606. Među svim ovim živopiscima ističu se hopovski, posebno oni koji se oslanjaju na pouke XVI <em>v.,</em> naročito sigurnošću crteža i uspelim kompozicionim rešenjima. Aktivnost ovih grč. majstora ostaje bez odjeka, jer su stil i neke teme (»Pokolj vitlejemske dece«, »Uzdizanje časnih ikona« i dr.) bile isuviše neuobičajene za suvremene domaće živopisce.<br /> Dolaskom patrijarha Pajsija na presto u Peći i smirivanjem nesređenog stanja tokom druge decenije XVII <em>v.</em> nastaje, posebno u krajevima Crne Gore, ponovni procvat zidnog slikarstva. Glavnu zaslugu za ovaj preporod ima <em>Georgije Mitrofanović,</em> hilandarski monah koji je u matičnim oblastima radio između 1616 i 1620. Osim značajnih radova u manastiru Hilandaru (živopisa u trpezariji 1621—22 i ikonostasa u crkvi sv. Trifuna 1620—21) on je dekorisao i nekoliko crkava u Crnoj Gori i Hercegovini (fasada Morače, Zavala, Dobrićevo), kao i trpezariju i delom hram sv. Dimitrija u Pećkoj patrijaršiji tokom 1619 i 1620. Kvalitetom slikarskih ostvarenja, naročito između 1620 i 1622, on se uzdigao među najznačajnije živopisce na Balkanu u doba turske vladavine. Otmenost stavova njegovih figura, bogato nijansiranje inkarnata, sigurnost kompozicionih rešenja i posebno svežina gotovo pastelnog kolorita, bitne su odlike njegovog slikarskog postupka. Najveći značaj G. Mitrofanovića je u tome što je sažeo iskustva pećkih majstora iz šezdesetih i sedamdesetih godina XVI <em>υ.</em> i italokritskog slikarstva i što je, stvorivši poseban slikarski izraz, obeležio put koji su sledili najbolji majstori sve do prvih godina XVIII <em>v.</em><br /> Najplodnije tle za nastavljače stila G. Mitrofanovića bila je Crna Gora. Jedan majstor, čije je ime, izgleda, <em>Kozma</em> — pored nekoliko ikona i ilustracija za jedan rukopis — živopisao je crkvicu sv. Nikole 1639 i kapelu sv. Stefana 1642, obe u kompleksu manastira Morače. Ovog zagonetnog majstora čini izuzetnom ličnošću snažno osećanje za živ i plemenit kolorit i minucioznu modelaciju. Visokim kvalitetom i bliskim načinom slikanja Kozmi se pridružuje i nepoznati živopisac donjih zona priprate manastira Pive iz 1625—26.<br /> U Srbiji u prvoj pol. XVII <em>v.</em> ima malo slikarskih dela natprosečne vrednosti (naos i priprata Ježevice 1636, Brezova), ali više ansambala zidnog slikarstva, posebno u oblasti Metohije, svedoče о postojanju majstora solidnih zanatskih sposobnosti. Slično kao u Srbiji, i na teritoriji Makedonije z. s. ne doživljava procvat u XVII <em>v.</em> Dekoracije crkve sv. Spasa u Stipu 1601, sv. Anastasija u Žurči kod Bitolja 1617 i 1622, manastira Slepča 1627, priprate sv. Arhanđela u Kučevištu 1631, i dr. svedoče da ilustrativna moć tadašnjih slikara nije slabila, ali da je kvalitet postepeno ali sigurno opadao. Taj pad postao je još uočljiviji u drugoj pol. XVII <em>v.<br /> </em>Poslednjih decenija pre tursko-austr. ratova krajem XVII <em>v.</em> i Velike seobe 1690, z. s. je preživljavalo krizu, koja se ogledala ne samo u malom broju živopisanih crkava nego i u kvalitetu izvedenih radova. Zidne slike u priprati manastira Hopova iz 1654, koje karakteriše težnja za apstrakcijom, hladan kolorit i virtuozan crtež, spadaju u poslednje primere značajnijih, ostvarenja zidnog slikarstva, čak se i kod <em>Radula,</em> uglednog slikara koji je stilski sledio G. Mitrofanovića i Kozmu, opažaju sve mane zidnog slikarstva kasnih decenija XVII <em>v.:</em> kontrasti svetlosti i senki su nagli, pokret krut, a boja je izgubila svežinu (Crkolez kod Peći 1673, crkva sv. Nikole u Pećkoj patrijaršiji 1674, Praskvica 1681). Velika seoba 1690 u krajeve preko Save i Dunava pred Turcima zadala je odsudan udarac zidnom slikarstvu u srednjov. tradicijama. Krajem XVII i tokom XVIII <em>v.</em> u Crnogorskom Primorju još jedino plodni slikari iz porodice <em>Dimitrijević-Rafailović</em> pokušavaju uporno, ali bez uspeha, da oponašaju način rada majstora Radula. Najbolji među njima bio je osnivač ove slikarske dinastije — <em>Dimitrije</em> (crkve sv. Đorđa u Šišićima, kraj XVII <em>v</em>., sv. Petke u Mrkovima, 1704). Tokom XVIII <em>v.</em> zbog sve veće važnosti ikonostasa na koji se usredsređuje sav slikarski ukras crkve, z. s. se sve više zapostavlja, što se ogleda i u retkom živopisanju crkava. Bez obzira na to što su barokna shvatanja pobedonosno prodirala u sve oblasti umetničkog stvaranja, u zidnom slikarstvu se uporno održavaju tradicionalne srednjov. teme i slikarska rešenja. To je vidljivo kod većine spomenika tih vremena: Nikolja Kablarskog (naos) iz 1697, Drače iz 1736, Mesića iz 1742 a uglavnom i Vraćevšnice iz 1738. Čak duboko u drugoj pol. XVIII <em>v.,</em> iz straha da će primanjem baroknih slikarskih iskustava olakšati unijaćenje, srp. kolonije daleko na severu u svojim crkvama u Srpskom Kovinu (1767, 1771) i Stonom Beogradu (oko 1770) neguju slikarstvo u srednjov. tradicijama. Do jačeg prodora baroknih shvatanja dolazi tek živopisanjem manastira Bođana 1737. <em>Hristifor Žefarović,</em> zaviseći naročito u tematskom pogledu još dosta od tradicionalnog slikarstva, uneo je mnogo baroknih elemenata u bođanski živopis (tretiranje pejzaža i akta, slikanje suvremene barokne nošnje). Ipak tek na zidnim slikama manastira Krušedola iz 1751, rađenim uljem na suvom zidu, barokna shvatanja su konačno pobedila. Naročito se ističu svojom vrednošću slike sočnog i bogatog kolorita koje su veoma spretno komponovane i razmeštene po nepogodnim zidnim površinama u naosu srednjov. građevine. Kako se u drugoj pol. veka prestaju da ukrašavaju zidovi crkava, barokno koncipirane zidne slike radice još samo <em>Amvrozije Janković.</em><br /> Tokom XIX <em>v.</em> mnogobrojne neuke zografske družine, uglavnom iz Makedonije, obnavljaju živopis po crkvama Srbije i Makedonije, ali njihov rad ne zaslužuje interesovanje sa stanovišta istorije umetnosti, čak ni retki slikari, obrazovani po umetničkim akademijama, kao <em>Dimitrije Posniković,</em> koji rade po Srbiji u XIX <em>v.</em> ne uspevaju da u oblasti zidne dekoracije daju vrednija ostvarenja.<br /> Tokom treće decenije XX <em>v.</em> slikarska grupa »Zograf« i posebno <em>Živorad</em> <em>Nastasijević</em> pokazuju interesovanje za obnovu »al fresco« tehnike zidnog slikarstva (rad Ž. Nastasijevića u pančevačkoj Sabornoj crkvi). U našim danima <em>Petar Lubarda</em> i <em>Milo Milunović</em> u Srbiji, a <em>Borko Lazeski</em> u Makedoniji slikaju freske sa istor. i alegorijskim temama (kompozicije »Kosovski boj« P. Lubarde i »27. mart« M. Milunovića u Skupštini grada Beograda — bivši Stari dvor — u Beogradu).<tab>S. Pet.</tab><br /> LIT.: Glavne zbirke reprodukcija: <em>N. L. Okunev,</em> Monumenta artis Serbicae, Pragae I, 1928, II, 1930, III, 1931 i IV, 1932. — <em>V. Petković,</em> La peinture Serbe du Moyen-âge, Beograd I, 1930, II, 1934. — <em>G. Millet</em> і <em>A. Frolow,</em> La peinture du Moyen-âge en Yougoslavie, Paris I, 1954, II, 1957.<br /> Opšti pregledi: <em>V. Petrović</em> і <em>М. Kašanin,</em> Srpska umetnost u Vojvodini od doba despota do ujedinjenja, Novi Sad 1927. — <em>V. Petković,</em> Umetnost u Srbiji za vlade Despota Stefana Lazarevića, Brastvo, 1928, XXII. — <em>Isti,</em> Srpsko slikarstvo srednjega veka, Bratstvo, 1931, XXV. — <em>Isti,</em> Naša freska kao preteča Renesansa, XX vek, 1938, 5. — <em>Isti,</em> Živopis srpskih crkava XIV veka, Glasnik srpske pravoslavne crkve, 1946, 27. — <em>V. R. Petković,</em> Pregled. — <em>D. Talbot-Rice</em> <em>і S. Radojčić,</em> Jugoslavija, srednjevekovne freske, Paris 1955. — <em>S.</em> <em>Radojčić, </em>Majstori starog srpskog slikarstva, Beograd 1955. — <em>Isti,</em> O estetskoj vrednosti našeg slikarstva XVII veka, LMS, 1959, 383/2. — <em>V. Đurić,</em> Srpska umetnost i Zapad, Historijski pregled, 1959, 1. — <em>Isti,</em> Solunsko poreklo resavskog živopisa, Zbornik Vizantološkog instituta SAN, 1959, 6. — <em>S. Petković</em>, Zidno slikarstvo na području Pećke patrijaršije 1557—1614, Novi Sad 1965.<br /> Monografske studije o važnijim spomenicima (hronološkim redom živopisanja): <em>P. Miljković,</em> Materijali za makedonskata srednevekovna umetnost. Freskite na svetilišteto na crkvata sv. Sofija vo Ohrid, Zbornik na Arheološkiot muzej, I, 1956. — <em>M. Rajković,</em> Iz likovne problematike nereskog živopisa, Zbornik radova Vizantološkog instituta SAN, 1955, 3. — <em>R. Ljubinković,</em> Stara crkva sela Kurbinova, Starinar, XV, 1940. — <em>V. Petković,</em> Manastir Studenica, Beograd 1924. — <em>Isti,</em> Spasova crkva u Žiči, Arhitektura і živopisi, Beograd 1911. — <em>H. Л. Окунев,</em> Столпы св. Георгия, Seminarium Kondakovianum, Pragae 1929, 3. — <em>Isti,</em> Mileševo, Byzantinoslavica, 1938 7. — <em>Isti,</em> Манастырь Морача в Черногорйи, ibid., 1939—46, 8. — <em>A. Skovran,</em>Freske XIII veka u manastiru Morači, Zbornik radova Vizantološkog instituta SAN, 1958, 5. — <em>H. Л. Окунев,</em> Состав росписи храма в Сопочанах, Byzantinoslavica, 1929, I. — <em>V. Đurić,</em> Najstariji živopis isposnice pustinožitelja Petra Koriškog, Zbornik radova Vizantološkog instituta SAN, 1958, 5. — <em>D. Kосо</em> i <em>P. Miljković,</em> Manastir, Skopje 1958. — <em>H. Л. Окунев,</em> Арилье, Seminarium Kondakovianum, 1936, 8. — <em>Đ. Bošković</em> i <em>S.</em> <em>Nenadović,</em> Gradac, Beograd 1951. — <em>F. Mesesnel,</em> Živopis crkve sv. Nikite u Skopskoj Crnoj Gori, Godišnjak skopskog Filozofskog fakulteta, I, 1930. — <em>N. L. Okunjev,</em> Crkva sv. Đorđa u Starom Nagoričinu, Gl.SND, V, 1929. — <em>V. Petković</em> i. <em>P. Popović,</em> Staro Nagoričino, Psača, Kalenić, Beograd 1933. — <em>S.</em> <em>Radojčić,</em> Gračanica, Hrišćansko delo, 1938, 4. — <em>V. Petković, </em>Živopis crkve sv. Bogorodice u Patrijaršiji Pećkoj, Известия на Бьлгарския археологически институт, 1926—27, 4. — <em>V. Petković</em> i <em>Đ. Bošković,</em> Manastir Dečani, I—II, Beograd 1941. — <em>N. L. Okunjev,</em> Crkva sv. Bogorodice — Mateić, Gl.SND, VII—VIII, 1930. — <em>M. Kašanin,</em> Bela Crkva Karanska, Starinar, IV, 1928. — <em>V. Petković,</em> Živopis crkve u Ljubotenu, Gl.SND, II, 1927. — <em>N. L. Okunjev,</em> Lesnovo, L’art byzantin chez les Slaves, I/2, Paris 1930. — <em>L. Mirković</em> i <em>Ž. Tatić,</em> Markov manastir, Novi Sad 1925. — <em>V. Petković,</em> Manastir Ravanica, Beograd 1922. — <em>D. Mano-Zisi,</em> Nova Pavlica, Starinar, VIII—IX, 1933—34 — <em>Đ. Sp. Radojičić,</em> Makarije, živopisac Ljubostinje, Starinar, 1950, 1. — <em>L.</em> <em>Mirković,</em> Rudenica, PKIF, 1931, 11. — <em>V. Petković</em> i <em>Ž. Tatić, </em>Manastir Kalenić, Beograd 1926. — <em>S.</em> <em>Stanojević, L. Mirković</em> i <em>Đ. Bošković, </em>Manastir Manasija, Beograd 1928. — <em>R. Ljubinković,</em> Crkva sv. Vaznesenja u selu Leskoecu kod Ohrida, Starinar, 1951, 2. — <em>S.</em> <em>Radojčić,</em> Jedna slikarska škola iz druge polovine XV veka, Zbornik za likovne umetnosti (Novi Sad), 1964, 1. — <em>M.</em> <em>Ćorović Ljubinković,</em> Jašunjski manastiri, Starinar, 1950, 1. — <em>A. Grabar, </em>Погановскиять манастирь, Известия на Бьлгарския археологически институт (Sofija), 1927, 4. — <em>Đ. Mano-Zisi,</em> Stara crkva u Smederevu, Starinar, 1951, 2. — <em>M. Ivanović,</em> Crkva Preobraženja u Budisavcima, Starine Kosova i Metohije (Priština), 1961, I. — <em>L. Mirković,</em> Crkva Petkovića, Sremski Karlovci 1922. — <em>R. Grujić,</em> Starine manastira Orahovice u Slavoniji, Starinar, XIV, 1939. — <em>V. Petković,</em> Srpski spomenici XVI—XVIII veka (Blagoveštenje, Nikolje, Ježevica, Temska), Starinar, VI, 1914. — <em>S.</em> <em>Petković,</em> Tragom jedne slikarske grupe iz druge polovine XVI veka, Zbornik Filozofskog fakulteta (Beograd), 1964, VIII, 2. — <em>Isti,</em> Crkva sveti Spas vo Štip, Zbornik na Štipskiot naroden muzej (Štip), 1960, II. — <em>K. Balabanov,</em> Crkvata vo selo Divlje, Kulturno nasledstvo, I, Skopje 1959. — <em>M. Milošević</em> i <em>О.</em> <em>Milanović,</em> Crkva sv. Nikole u manastiru Novo Hopovo, Rad vojvođanskih muzeja, 4, 1955. — <em>M. Filipović</em> і <em>Đ</em>. <em>Mazalić,</em> Crkva Lomnica u Bosni, Spomenik SAN, 1951, CI. — <em>P. Pajkić,</em> Crkve sredačke župe iz turskog perioda, Glasnik Muzeja Kosova i Metohije (Priština), 1958, III. — <em>Isti,</em> Seoske crkve u dolini Belog Drima, Starine Kosova i Metohije (Priština), 1961, I. — <em>M. Filipović</em> i <em>Đ. Mazalić, </em>Manastir Ozren, Spomenik SAN, 1951, CL — <em>A. Skovran,</em> Crkva sv. Nikole u Podvrhu kod Bijelog Polja, Starinar, 1959. — <em>S.</em> <em>Petković,</em> Delatnost zografa popa Strahinje iz Budimlja, Starine Crne Gore (Cetinje), 1963, I. — <em>A. Skovran </em>і <em>I. Zdravković,</em> Manastir Zavala, Naše starine, VI, 1959. — <em>S.</em> <em>Petković,</em> Zograf Georgije Mitrofanović u Pećkoj patrijaršiji 1619—1620 godine, Glasnik muzeja Kosova i Metohije (Priština), 1965, IX. — <em>Đ. Mano-Zisi,</em> Blagoveštenje rudničko, Starinar, ѴІІІ-ІХ, 1933-24. — <em>M. Ćorović-Ljubinković,</em> Dve crkve XVII-og veka u Kruševskom srezu, Gl. SND, XXI 1940. — <em>S. Petković,</em> Ruski uticaj na srpsko slikarstvo XVI і XVII veka, Starinar, 1961. — <em>R. Ljubinković,</em> Srpski crkveni spomenici u klisuri reke Treske, Skoplje 1940. — <em>L.</em> <em>Mirković,</em> Manastir Bođani, Posebna izdanja SAN, 1952, СХСѴІІІ 2. — <em>P. Mijović,</em> Bokokotorska slikarska škola XVII—XIX vijeka, Titograd 1960. — <em>S</em>. <em>Petković,</em> Živopis crkve Uspenja u Srpskom Kovinu, Zbornik Matice srpske za društvene nauke, 22, 1959.<br /> Laička i crkvena ikonografija monumentalnog slikarstva: <em>V. Petković,</em> »Loza Nemanjića« u starom živopisu srpskom, Narodna starina, 1923, 2. — <em>S.</em> <em>Radojčić,</em> Portreti srpskih vladara u srednjem veku, Skoplje 1934, — <em>V. Petković,</em> Portret jednog vlastelina u Dečanima, PKIF, 1933, 13. — <em>V. Petković,</em> Likovi Stefana i Lazara Musica u Pavlici, ibid., 1926, 6. — <em>S. Radojčić,</em> Freska Konstantinove pobede u crkvi svetog Nikole Dabarskog, Gl.SND, XIX, 1938. — <em>V. Petković, </em>Legenda svetog Save u starom živopisu srpskom, Glas SAN, XLIX, 1933.·— <em>R. Grujić,</em> Freske patrijarha Makarija kako ustupa presto svome nasledniku Antoniju, Gl.SND, XII, 1933. — <em>V. Petković,</em> Crkveni kalendar u starom živopisu srpskom, Starinar, I, 1922. — <em>Isti,</em> Neki antički motivi u starom živopisu srpskom, Strena Buliciana, Zagreb 1924. — <em>S.</em> <em>Radojčić,</em> Uloga antike u starom srpskom slikarstvu, GZMBiH, 1946. — <em>G. Millet,</em> Recherches sur l’ iconographie de l’ évangile, Paris 1916. — <em>N. L. Okunev</em> i <em>L. Wratislav Mitrović,</em> La Dormition de la Sainte Vierge dans la peinture médiévale orthodoxe, Byzantinoslavica, 1931.<br /> Bibliografija za umetnost Srbije, Makedonije i Crne Gore: <em>G. Millet, Ε.·Popović-Ibrovac</em> i <em>M. Kašanin</em> u reviji »L’art byzantin chez les Slaves«, I, I930, str. 434—44. — <em>Đ. Bošković</em> u reviji »Byzantion«, XIV/2, 1939, str. 425—58. — <em>S. Radojčić</em> u reviji »Byzantinoslavica«, 1945, 8, str. 140—42. — <em>I. Nikolajević</em> u reviji »Vizantijskij vremennik«, XII, 1957, str. 319—26.<tab>V. Đu. і S. Pet.</tab><br /> HRVATSKA<br /> Najstariji poznati primjerci zidnoga slikarstva potječu iz I—IV <em>st.</em> Zaključujući prema nalazima s rim. foruma u Zadru, mogu se zidne slike koje su tamo otkrivene smatrati najznačajnijim primjercima ant. zidnoga slikarstva na području Hrvatske. Nađeni su u građevini namijenjenoj kultnom misteriju, koja je bila oslikana kompleksnim bakhičkim scenama (M. Suić). Drugi značajni kompleks s figuralnim kompozicijama, također u fragmentima, potječe iz Pule, a po svoj se prilici može datirati, kao i onaj zadarski, u I—II <em>st.</em> Figuralnoga je sadržaja i fragment zidne slike otkopan u Visu (Split, Arheološki muz.) s likom muškarca. Istom razdoblju pripadaju i fragmenti ukrasa mauzoleja (II <em>st.</em>), nađenog u Zagrebu. Na bijeloj podlozi, poput zagrebačkih, bile su izvedene i zidne slike, otkopane u sisačkim termama. Drugi nalazi u Sisku približuju se kompleksu zidnih slika koje su ukrašivale unutrašnjost velikih terma u Varaždinskim Toplicama (I—IV <em>st.</em>). Znatno skromniji fragmenti potvrđuju postojanje zidnih slika iz rim. razdoblja u Osijeku, Štrbincima i Šćitarjevu. Za razliku od obalnog područja u tehničkom smislu, zidne slike kontinentalnoga dijela Hrvatske izvedene su u bijeloj žbuki, bez karakteristične mljevene opeke koju zamjenjuje obilniji dodatak pijeska. Kasnoant. nalaze iz IV i V <em>st.</em> karakterizira veća sklonost floralnim motivima (dječji grob u Vinkovcima; biljni i geometrijski motivi).<br /> Kasnoant. tradicija biljnih vitica nastavlja se i u starokršćanskoj umjetnosti, osobito u sepulkralnim spomenicima (oslikani grobovi IV—V <em>st.</em> u Solinu i okolici). Poganski dekor floralnih motiva simbolizira sada kršćanski raj (grobovi u Kapljuču i Marusincu). U sakralnim građevinama prevladavao je i dalje ukras oponašanja marmorizacije (Povja na Braču, baptisterij iz V—VI <em>st.</em>), on mjestimice dobiva na efektu dodatkom sitnoga cvijeća (Sv. Magdalena u Stonskom polju). U memoriji, smještenoj u ant. amfiteatru u Solinu, naslikani niz solinskih svetaca odaje prve bizant. crte srodne ravennskom krugu.<br /> Ukoliko se provjeri zasad dvojbena vijest (prema navodnoj bilješci staroga rukopisa u Engleskoj), da su u crkvici sv. Jurja u Putalju poviše Kaštel-Sućurca bili naslikani hrv. knezovi, članovi roda Trpimirovića, to bi bile najstarije poznate predromaničke freske na području Hrvatske. Osim što bi, prema svojem sadržaju, to bili najstariji portreti na slav. jugu, oni bi bili značajni i po svojoj pripadnosti ravennskom središtu. Naime, u toj je istoj vijesti zabilježeno, da su freske popravljene na stari ravennski način. Vezu s tim kulturnim centrom — s druge strane Jadrana — nalazi B. Fučić i u freskama karolinške djelatnosti (IX—XI <em>st</em>.) što ih je otkrio na ostacima bivše benediktinske crkve na otočiću sv. Andrije kraj Rovinja (nedavno uništene). — Na području Dalmacije iz tog su se doba sačuvali tragovi slikanog ukrasa u ruševinama (Crkvina kraj Nina, Sv. Spas na vrelu Cetine, kripta sv. Petra u Dubrovniku) ili u rijetkim sačuvanim crkvicama. U lukovima iznad glavnih vrata Sv. Donata u Zadru vidljivi su ostaci fresaka s geometrijskim ukrasom, linearnim motivima bio je oslikan dio apside zadužbine župana Godežava, crkve sv. Križa u Ninu, a vegetabilni je ornament slikanih palmeta krasio impost zap. zida zadarskoga Sv. Lovre.<br /> Umjetnost s kraja predromanike i prijelaza na romaniku (X—XII <em>st.</em>) predstavljena je na obalnom području s više spomenika. U zap. Istri manifestira se s većim figuralnim kompozicijama. U crkvici sv. Agate kraj Kanfanara, u svodu apside stoluje nad nizom apostola Krist u slavi između svetih mučenica koje mu, još prema ritualu onih u Ravenni, prinose mučeničku krunu na rukama prekrivenim skupocjenim palijem. Sličnu srodnost sa žarištem umjetnosti sjev. Italije pokazuju i svetački likovi u bočnim apsidama crkve sv. Martina u Lovreču (Sv. Lovreču Pazenatičkom). Razvojem i sve jačim kult. utjecajem benediktinskih opatija, kasno predromaničko i, u još većoj mjeri, romaničko slikarstvo poprimaju sve ujednačenije opće značajke njihove umjetnosti (takav je slučaj i s arhitekturom) iako se u detaljima tehnike izvedbe (kao što su različita iskustva pripreme žbuke [uz dodatak pljeve — Sv. Agata kod Kanfanara; kudjelje — Sv. Martin u Lovreču; tucane opeke — Sv. Mihovil nad Limom, Sv. Mihovil u Stonu, Sv. Marija u Zadru]), pa u dekoru i ikonografiji odaju još dugo vremena reminiscencije na helenističke elemente (Sv. Krševan u Zadru još potkraj XII <em>st.</em>) pa i bizantinizme koji su na našu obalu stizali s različitih strana. Svakako je od najpresudnijega značenja bila veza s maticama benediktinskih samostana u susjednim zemljama, a također, iako u manjoj mjeri, politička pripadnost donatora. Tako fragmenti fresaka sa scenama iz legende о sv. Stjepanu Prvomučeniku u crkvi sv. Mihovila nad Limom pokazuju, unatoč izvjesnim lokalnim bizantinizmima, određene elemente umjetnosti onkraj Alpa, a to još u jačoj mjeri potvrđuju izblijedjeli ostaci skupine Krista sa svecima na zap. stijeni juž. broda Eufrazijeve bazilike u Poreču, gdje je prihvaćena čak i tehnika bijele pozadine, ili također freske u crkvi sv. Foške kod Peroja (iz XII <em>st.</em>) koje odaju zap. interpretaciju mediteranskoga bizantinizma. Najljepši sačuvani ciklus zidnih slika na prijelazu u romaniku nalazi se u crkvi sv. Mihovila u Stonu (XI/XII <em>st.</em>) s nizovima svetaca i mučenica odjevenih u raskošnu odjeću, s likovima proroka i evanđelista, svetaca zaštitnika, neobičnom scenom istočnoga grijeha i detaljem Posljednjega suda. Za razliku od sjev. utjecaja, C. Fisković ovu stonsku skupinu veže s djelatnošću benediktinskoga kruga katalonsko-apulijskih škola. Dok crkva sv. Ilije na Lopudu s tragovima svetačke glave izvedene na bizant. način odaje pripadnost nekom drugom krugu (iako su te zidne slike vremenski bliske stonskima, one nemaju s njima uže veze), dotle nedavno otkrivene zidne slike u ruševinama na otočiću Majsanu pred Orebićem Fisković, zaključujući prema ostacima njihovih dekorativnih detalja, dovodi u vezu s osebujnim stilom sv. Mihovila u Stonu. Najcjelovitija je skupina zidnih slika na području Zadra: ona odaje još ant. tradicije koje su povezane s raznim bizantinizmima i detaljima zap. umjetnosti u skladnu cjelinu. Iz toga su razdoblja (XI <em>st.</em>) fragmenti fresaka u crkvi sv. Andrije (Zadar) s tipičnim nizom svetačkih likova u vješto drapiranoj odjeći, prikazanih u vedrim bojama. Svetački su likovi ukrašavali i unutrašnjost susjedne crkvice sv. Petra Starog; njihove su odjeće jače stilizirane u igri nabora i bogato su ukrašene dragim kamenjem. Ukoliko se može zaključivati prema fragmentarnim ostacima, ikonografski sadržaj naših crkava iz predromaničkoga doba i prijelaza u romaniku obuhvaćao je najčešće monumentalni Kristov lik na prijestolju okružen svecima (Sv. Agata kod Kanfanara; Poreč, Eufrazijeva bazilika) ili u veličanstvenoj sceni »Uzašašća« (Peroj, Sv. Foška). Svetački nizovi, strogo frontalni u svojim svečanim stavovima, ispunjali su stijene ili polukrug apside (Sv. Agata kod Kanfanara, Sv. Martin u Lovreču, Sv. Foška kod Peroja, sv. Andrija i Sv. Petar Stari u Zadru, Sv. Mihovil u Stonu). Među rijetkim prikazima koji se prvi put javljaju u to vrijeme svečani je lik »Bogorodice u slavi« (Peroj, Sv. Foška) pa starozavjetni prizori »Istočnoga grijeha« (Ston, Sv. Mihovil), »Žrtva Kaina i Abela« (Sv. Agata kod Kanfanara) i ciklus svetačke legende (Sv. Mihovil nad Limom, legenda sv. Stjepana Prvomučenika). Dok je u istar. crkvama zbog stropne konstrukcije slikar bio vezan na ukras apside i trijumfalnoga luka, pa zatim i stijena u brodu, dalm. građevine dopuštale su tamošnjim slikarima da razviju ukras i preko svodova. Oni na svodu raspoređuju svetačka poprsja (Zadar, Sv. Petar Stari), Krista i proroke (Ston, Sv. Mihovil).<br /> Romaničko zidno slikarstvo razvija se vrlo živo i cjelovito na području obale u okviru domaćih radionica, a u kopnenom zaleđu ovisi о dolasku stranih umjetnika (Zagreb, sakristija Katedrale). Zidne slike koje su nekoć resile svodove i stijene zagrebačke sakristije izveo je u trećoj četvrtini XIII <em>st.</em> umjetnik školovan u Italiji. Ovo je jedini ciklus koji se iz tog razdoblja sačuvao u kontinentalnoj Hrvatskoj. Na malom, izoliranom području istar. poluotoka, romanika se raspliće sa mnogo individualnih crta po kojima se pojedine skupine međusobno znatno razlikuju. Neke od njih razvijaju se više pod dojmom tekovina zap. umjetnosti, koje se očituju u nekim ikonografskim detaljima (Trviž, grobna crkva iz XII <em>st.;</em> Sv. Kuzma i Damjan u Boljunu, XIII/XIV <em>st.</em>) ili u tehnici slikanja koju predstavlja ponavljanje bijele pozadine umjesto modre (Sv. Elizej u Draguću, Sv. Katarina u Bazgaljima) ili s naglašenim bizant. detaljima u stilu i ikonografiji (Hum, Sv. Jerolim; Svetvinčenat, Sv. Vinčenat). U samoj izvedbi žbuke pokazuju neke zidne slike izrazite zap. načine njezina pripremanja (fina bijela žbuka: Trviž, grobna crkva; Draguć, Sv. Elizej; Bazgalji, Sv. Katarina; Boljun, Sv. Kuzma i Damjan). Druge nastavljaju tradiciju pripremanja žbuke uz jače dodatke tucane opeke na način omiljeo u freskama domaćih radionica pod utjecajem benediktinskih škola (Labin, župna crkva; Hum, Sv. Jerolim), dok treće dodavanjem organskih materija (konoplja u Svetvinčentu, Sv. Vinčenat; životinjske dlake u Sv. Jurju u Plominu) potvrđuju poznavanje bizant. slikarskih priručnika. Među romaničkim freskama koje sadrže bizant. elemente osobito se ističe dekor unutrašnjosti crkve sv. Jerolima u Humu s prizorima iz Kristove muke i iz legende о sv. Jeronimu. Vezu sa sjevernotal. radionicama odaje oslikana unutrašnjost opatijske crkve sv. Vinčenta u Svetvinčentu s prizorima Kristova života i muke te svetačkim legendama. Iz istoga su XIII <em>st.</em> i fragmenti zidnih slika crkve sv. Margarete sjev. od Vodnjana, neznatni ostaci fresaka u župnoj crkvi u Labinu i Sv. Jurju u Plominu. Kraju XIII i poč. XIV <em>st.</em> pripisuju se zidne slike na bijeloj pozadini s prizorima Kristova djetinjstva i muke u crkvi sv. Elizeja u Draguću, sv. Katarine u Bazgaljima, sv. Kuzme i Damjana u Boljunu. Neugledni fragmenti potvrđuju postojanje romaničkih zidnih slika i na području Hrvatskog Primorja. Tu se u prvom redu ističu freske u Sv. Ivanu u Sužani na otoku Krku, nažalost gotovo nestale freske u Sv. Kvirinu u mjestu Krku (tehnika: vapno i tucana opeka), Sv. Lovreču na Cresu s propalim likovima svetaca i ostaci u Platu na istom otoku; neznatni fragmenti potvrđuju postojanje romaničkih fresaka u crkvi sv. Damjana nad Barbatom na otoku Rabu. Romaničkom slikarstvu pripisuju se i izblijedjeli ostaci petrificiranih fresaka u ruševini Sv. Jurja kraj Vrbnika. Na području Dalmacije romaničko se slikarstvo pod isprepletanjem raznih utjecaja sve više individualizira poprimajući specifično obilježje monumentalnoga stila s nizovima svečanih svetačkih likova što se nižu na modroj pozadini stijena i svodova dalm. crkava. U tu skupinu idu ostaci fresaka u ćeliji zvonika Sv. Marije u Zadru iz 1105 s monumentalnim likom Krista na prijestolju i scenama Muke na ostalim stijenama. Tom monumentalnom stilu iz poč. XII <em>st.</em> pripadale su i freske koje su krasile kapitul istoga samostana zadarskih benediktinka (oko 1110), uništene u prošlom ratu. Nadalje, u toj su skupini dva sloja fresaka u sjev. apsidi a i u brodu crkve sv. Krševana (XII/XIII <em>st</em>.; mlađi njihov sloj s prizorom Kristova rođenja i svecima na sjev. stijeni, unatoč nekim zap. formulama, odaje u tehnici žbuke — pljeva i vapno — poznavanje bizant. priručnika). Utjecaj bizant. umjetnosti u primjeni dekora pokazuje se u freskama koje su krasile katedralu sv. Stošije, a danas su gotovo sasvim propale. Zadarski slikari djelovali su i izvan svoga grada, pa su se sačuvali fragmenti zidnih slika i u Sv. Bartulu kod Petrčana. Za romaničko z. s. na području Splita saznaje se iz oskudnih pisanih podataka, pa se ne mogu pobliže odrediti stil i veze toga slikarstva s ostalim središtima u Dalmaciji. Zabilježeno je, da je bazilika sv. Andrije na Pisturi bila oslikana (prije koncila 1185). Arhivska građa spominje u više navrata veliki lik sv. Kristofora koji je kipar <em>Andrija Buvina</em> (majstor dveri splitske katedrale) naslikao 1214 na trgu sv. Dujma. Rijedak i prvi primjer oslikavanja pročelja i vanjskih ploha potvrđuju fragmenti vegetabilnog ukrasa pod zap. strehom Gospe od Zvonika u Splitu. Benediktinskom romaničkom slikarstvu pripadali su i figuralni prikazi na juž. zidu srušene benediktinske crkve na otočiću sv. Arkanđela kod rta Ploče kao i u unutrašnjosti, također srušene, crkve na Lokrumu s ostacima vegetabilnog ukrasa uz koji su se nekoć vidjeli i svetački likovi. Zanimljive su kompozicije romaničkoga slikarstva u srednjoj Dalmaciji. To je lik Marije s djetetom među svecima koja je naslikana u apsidi Gospine crkve u Srimi kraj Vodica. Ikonografski detalji odaju elemente zap. ikonografije, a bizant. se upliv odrazuje u kroju odjeće i u grč. inicijalima u natpisima (XII/XIII <em>st.</em>). Naprotiv u kompoziciji »Deisis« (u Donjem Humcu) koja u detaljima i sadržajno odaje bizant. ukus bazilikalnih kripta južnotal. crkava, latinski natpisi nad svetačkim likovima upućuju na Zapad.<br /> Ikonografija romaničkog slikarstva nastavlja se omiljelim motivom »Krista u slavi«, koji dobiva više na monumentalnosti (Sv. Vinčenat u Svetvinčentu; Sv. Margareta kraj Vodnjana; Sv. Marija, Sv. Krševan i Sv. Stošija u Zadru) kao i motivom »Deisis« (Draguć, Sv. Elizej; Zadar, Sv. Stošija; Donji Humac) ili eshatološkom koncepcijom »Posljednjega suda« (Sv. Vinčenat u Svetvinčentu; propala freska u sakristiji zagrebačke katedrale). Nizovi svetaca veličaju takve prizore svojim svečanim pozama (Sv. Vinčenat u Svetvinčentu; Sv. Krševan i Sv. Marija u Zadru), katkada poredani i u dva reda (Zadar, Sv. Stošija). I lik »Marije u slavi« javlja se češće (Trviž, grobna crkva iz XII <em>st.;</em> Srima, Gospina crkva iz XII/XIII <em>st</em>.; Sv. Vinčenat u Svetvinčentu iz XIII <em>st.</em>). Prizori Kristova djetinjstva (Sv. Vinčenat u Svetvinčentu, Sv. Jerolim u Humu, Sv. Elizej u Draguću, Sv. Krševan u Zadru), Kristova javnoga djelovanja (Sv. Vinčenat u Svetvinčentu; Sv. Elizej u Draguću) i njegove muke (Sv. Jerolim u Humu, Sv. Elizej u Draguću, Sv. Kuzma i Damjan u Boljunu, Sv. Marija u Zadru) poprimaju više raznolikosti u razvedenosti kompozicije i u unošenju detalja. Prizori iz Staroga zavjeta javljaju se rijetko, i to u simboličnom značenju »Žrtve Kaina i Abela« (Svetvinčenat) ili patrijarha (Draguć, Sv. Elizej). Naročitom vedrinom prate ovu monumentalnu umjetnost detalji iz ovozemnoga života prikazani u kalendaru (Sv. Vinčenat u Svetvinčentu) pa u liku orača (pored sv. Jurja u kompoziciji s Gospom u Srimi), a i donatori (Ston, Sv. Mihovil). U prikazima svetaca javljaju se neki i vrlo rano (Toma Beckett 1283 u katedrali sv. Stošije u Zadru, lik sv. Dominika uz sv. Franju kraj Krista u sakristiji zagrebačke katedrale iz treće četvrtine XIII <em>st.</em>). Kao u predromanici, tako se i u romanici nastavlja u Dalmaciji prikazivanje svetačkih poprsja na svodovima.<br /> Protogotika (XIII—XIV <em>st.</em>) odvija se u zidnom slikarstvu u dva smjera: u održavanju romaničkih arhaizama s dodacima detalja u duhu rane gotike (Sv. Martin u Lovčiću, XIII/XIV <em>st.,</em> s još romaničkom koncepcijom svečanoga niza apostola ali prikazanih s detaljima suvremene odjeće, npr. sv. Jakov st., i tehnikom crtežnoga stila kakva se često javlja u susjednoj Madžarskoj). Toj skupini sa zakašnjelom romanikom pripada i crkva sv. Jurja u Belcu ali su njezini arhaizmi iz kruga austr. romanike. Drugi smjer protogotike očituje prihvaćanja tekovina raznih škola tal. trecenta — bilo neposrednom djelatnošću tal. umjetnika u nas ili prihvaćanjem ikonografskih i tehničkih detalja. Putujućim tal. majstorima pripisuju se propale freske naslikane na stupovima crkve sv. Marka u Zagrebu (Marija s Isusom i sveticama), te ostaci u juž. apsidi katedrale u Zagrebu. Krugu iz Riminija pripisuju se freske u kapeli sv. Stjepana u nadbiskupskom dvoru u Zagrebu, a veronskom krugu ostaci fresaka u crkvi sv. Breka na Kalniku. Kozmatski uzorak, koji je uokvirivao scenu sv. Jurja (?) i oštećeni lik sv. Benigna u crkvi sv. Jurja u Belcu, upućuje također na tal. utjecaj kao i kasnije freske u ruševnoj crkvi sv. Helene kraj Čakovca. Neki su autori spomenuli tal. karakter i u propalim zidnim slikama u urušenoj kapeli burga Medvedgrada. I na području Istre pripisuju se zidne slike bratimske crkve sv. Antuna (1381) majstoru školovanom u Mlecima, a umjetnicima iz sjev. Italije mogu se pripisati i zidne slike u Sv. Nikoli u Rakotolama, u napuštenoj crkvi sv. Pelagija kod Završja i stariji sloj zidnih slika crkve sv. Roka u Roču. Oko 1400 i domaći istar. majstori preuzimaju, uz određenu preradbu, dekorativne i sadržajne elemente tal. trecenta (Oprtalj, kapela sv. Jelene — djelo majstora <em>Klerigina II iz Kopra,</em> i pučki majstor koji je naslikao prizor alegoričkog »Raspeća« u Sv. Katarini u Lindaru, 1409). Domaći majstori brzo prihvaćaju i ukras štukiranih aureola (Poreč, Eufrazijana — ist. zid južnoga broda). Prisutnost tal. umjetnika u Dalmaciji spomenuta je u arhivskoj građi, odakle se saznaje da je <em>Michele</em> <em>iz Bologne</em> slikao zidne ukrase sa svetačkim prizorima na stijenama dubrovačke katedrale (drugi decenij XIV <em>st.</em>) i u apsidi Sv. Stjepana (1324), a potkraj svoje djelatnosti islikao dvoranu pisarnice Kneževa dvora. Ono što se do danas sačuvalo u Dalmaciji iz razdoblja protogotike nosi i obilježja novoga stila kao što su: zidne slike u juž. apsidi crkve sv. Krševana u Zadru s viteškim likom sv. Krševana okružena svetačkim likovima; ostaci zidnih slika u bivšoj dominikanskoj crkvi u Zadru s velikim dekorativnim simbolom evanđelista Marka; ovamo pripadaju i slabo očuvani fragmenti freske u benediktinskoj crkvi sv. Ivana Krstitelja u Trogiru (treća četvrtina XIII <em>st.</em>) s borbom ratnika, likom krilatoga sveca. Protogotičke su i freske na trijumfalnom luku i u apsidi crkve sv. Mihovila (XIV <em>st.</em>) u Grohotama na otoku Šolti u neobičnoj mješavini romaničkih motiva u predimenzioniranom liku Pantokratora s trecentesknim štukiranim aureolama s kanelurama i s gotičkom kretnjom Marije koja kleči u kompoziciji »Deisis«. Sličnoga su karaktera ostaci zidnih slika u Zadru: u Sv. Mihovilu, u medaljonima svetaca Sv. Stošije, u luneti zazidanih vrata crkve sv. Šimuna, te vegetabilni ukras s pticama i ljiljanima iz nekadašnje kapele sv. Barbare, danas sakristije stolne crkve; u Šibeniku je iz toga kruga luneta nad zap. portalom franjevačke crkve (s likom Bogorodice), pa i crkva sv. Martina u Ivinju kraj Šibenika s fragmentom svečeve odjeće. Izrazito obilježje ukusa iz razdoblja protogotike pokazuju vanredno fino izvedeni posvetni križevi u crkvi sv. Duha u Splitu, a možda je iz tog vremena i lik sv. Kristofora u predvorju crkve sv. Marije od otoka na Mljetu. U Dubrovniku se osim tal. slikara javljaju i umjetnici iz ist. krajeva koji donose elemente bizant. umjetnosti. Tako je dvoranu palače Vlaha Menčetića 1389 oslikao Ivan iz Drača, a možda su bizant. notu imali i portreti članova obitelji cara Dušana slikani 1350 u Kneževu dvoru u Dubrovniku; nažalost su propali s ostalim zidnim slikama iz toga doba. Ikonografski sadržaj u razdoblju protogotike dobio je nova obilježja. Omiljeli motiv »Krista u slavi« javlja se sada s Kristovim likom na dugi (Zagreb, kapela sv. Stjepana; Oprtalj, Sv. Jelena; Rakotole, Sv. Nikola); »Deisis« (Belec, Sv. Juraj), dobiva više topline u klečećem stavu Bogorodice (Grohote, Sv. Mihovil). Simboli evanđelista odvojili su se sa svojih ranijih mjesta raširivši se po svodnim poljima, više u dekorativnoj igri (Oprtalj, Sv. Jelena; Žminj, Sv. Antun; Zadar, dominikanska crkva). Marija se javlja u sceni Krunidbe (Žminj, Sv. Antun), kao zaštitnica (Belec, Sv. Juraj) ili najčešće s Isusom u naručaju, što daje naročito obilježje ikonografiji toga doba (Šibenik, luneta franjevačke crkve; Zadar, luneta Sv. Šimuna; Trogir, crkva sv. Ivana; Zagreb, Sv. Marko). Osim sve brojnijih svetačkih legenda javljaju se i likovi svetaca zaštitnika vezanih uz lokalne tradicije ili općenito popularnih kao npr. sv. Krištofor. Uz svetačke scene pridružuju se i likovi donatora (Kalnik, Sv. Brcko — stariji sloj; Roč, Sv. Rok). Rijetke su alegorije (Lindar).<br /> Najveći broj zidnih slika na području Hrvatske nastao je u razdoblju gotike i u njezinu prijelazu u renesansu. Kontinentalna Hrvatska pojavljuje se sada s razmjerno većim brojem zidnih slika, a njihov je nastanak vezan uz narudžbe opatijskih crkava ili većih samostana (Lepoglava, pavlinska crkva — fragment »Oplakivanja« iz XV <em>st.</em>; benediktinska opatija u Bijeloj; tragovi gotičkih zidnih slika; propale freske Sv. Mihovila u Rudinama), no prvenstveno uz djelatnost feudalaca. Različit raspon njihove kulture i sklonosti prema lik. strujanjima odrazio se i na slikarstvo koje su oni potpomagali: ono u kontinentalnom dijelu Hrvatske kao i u Hrvatskom Primorju zadržava izrazito eklektički karakter. U geografskom smislu rasprostranjenosti, freske se nalaze ili u samim burgovima (frankopanski burg Brinje s gotičkim freskama u dvorskoj kapeli iz prve četvrtine XV <em>st.</em>; kasnogotičke freske u palasu grada Ozlja; u kapeli burga Ružice iz XV <em>st.</em> i Susedgrada u tragovima; u Kamengradu — kako se saznaje prema podacima) ili u seoskim crkvama kojima su kolatori bili feudalci. Takve su freske u zavjetnoj crkvi Marije Gorske kod Lobora s velikim ciklusom zidnih slika iz sredine XV <em>st.</em>, bivša župna crkva sv. Martina u Martinšćini iz druge pol. XV <em>st.</em>, fragmenti zidnih slika na trijumfalnom luku župne crkve u Zajezdi također iz XV <em>st.</em>, propali fragmenti fresaka u župnoj crkvi sv. Križa u Začretju, Sv. Jakov na Očuri sa dva sloja zidnih slika i potpuno oslikanim svetištem (nažalost propalo), kasnogotičke zidne slike iz XVI <em>st.</em> u predvorju župne crkve u Bednji, neznatni ostaci geometrijskog ukrasa u Taborskom; ostaci zidnih slika ruševne crkve u Oštarijima iz sredine XV <em>st.</em>, kasnogotičke zidne slike u crkvi sv. Breka pod Kalnikom, kapela ukrašena kasnogotičkim freskama u Volavju i nepotpuno otkrivene freske u župnoj crkvi u Petrovini. Na području Slavonije feudalci su se, kao i u Hrvatskom Zagorju (Martinšćina) i u Prigorju (Kalnik, Sv. Breko), dali prikazati uz svetačke likove (Rokovci, ruševine crkve sv. Roka s propalim portretom Filipa Korođskog iz 1415). Rjeđe je nastanak zidnih slika vezan uz gradsku sredinu, a u tim slučajevima biva to vrlo kasno: Križevci, Sv. Križ (kraj XV <em>st.</em>), Požega, Sv. Lovro (XVI <em>st.</em>); te su slike vrlo rustične — za razliku od fresaka u Krapinskoj župnoj crkvi iz XVI <em>st.</em> koje su, sudeći prema sačuvanim fragmentima, bile vrlo kvalitetne. Unatoč izrazito eklektičkoj noti, kakav utisak zasad daju još nedovoljno istražene zidne slike u kontinentalnoj Hrvatskoj, sačuvani detalji pokazuju opću sklonost prema crtežnoj komponenti, koja od crtežnoga stila (donji sloj zidnih slika crkve sv. Jakova u Očuri) preko gotike — unatoč dominaciji mekoga stila u susjednim krajevima — zadržava crtežni karakter sve do XVI <em>st.</em>, kad se takvi elementi javljaju i u susjednim alpskim krajevima. Mnogo cjelovitije izgrađuje se gotika u Istri. Njezin razvoj ovdje nije ovisan о feudalcima nego о građanima, koji okupljeni u bratovštine podižu ili ukrašuju slikama crkvice u svom kraju. Taj sloj naručitelja pogodovao je brzom razvoju lokalnih radionica koje prema ikonografskim predlošcima (štampani drvorezi) oslikavaju unutrašnjosti istar. crkvica. Početak XV <em>st.</em> obilježen je još radom tal. umjetnika (Sv. Martin u Lovreču — gornji sloj iz poč. XV <em>st.</em>; župna crkva u Bermu, rad tal. majstora iz 1431; Sv. Vid u Pazu iz 1461), ili pak domaćih majstora koji rade u njihovoj maniri (Sv. Rok u Roču iz 1460; Sv. Antun Opat u Barbanu iz vremena prije 1420; Sv. Marija u Gologorici iz 1400). Jedino se crkva sv. Križa u Butunigi (oko 1400) odvaja iz toga kruga svojim crtežnim karakterom i atmosferom prekoalpskoga slikarstva. U drugoj pol. XV <em>st.</em> javlja se kao osamljena pojava ciklus zidnih slika u pazinskoj župnoj crkvi, što se pripisuju južnotirolskom majstoru, koji se po svoj prilici našao ovdje na poziv feudalca. Međutim se već sve jasnije oblikuje istar. skupina domaćih majstora, koja u trećoj četvrtini XV <em>st.</em> pokazuje svoja lokalna obilježja. Tu je na prvome mjestu izvanredno zanimljiva pojava majstora <em>Vincenta iz Kastva</em> koji ukrašuje unutrašnjost Sv. Marije na Škrilinama kod Berma — najljepši ciklus istar. srednjovj. slikarstva — pa zatim njegov nešto mlađi suradnik <em>Ivan iz Kastva </em>čiji su se radovi očuvali izvan teritorija Hrvatske. Približuje im se razrađujući njihov način <em>»Šareni majstor</em>« koji 1484 oslikava kapelu u Dvagradu a otprilike u to vrijeme i bratovštinu sv. Marije u Oprtlju. Iako potječe iz tog velikoga kruga domaćih majstora, nešto je šturiji u koloritu majstor župne crkve u Lovranu (1479), a tvrđi u svom osebujnom crtežu majstor župne crkve sv. Petra u Vranji (1474). Majstor crkve sv. Marije u Božjem Polju (kraj <em>XVst.</em>) svodi sva ova iskustva na razigrane krivulje i žive boje kojima opisuje likove svetaca i anđela na svodovima crkvice. U tehničkom smislu majstori posvećuju naročitu pažnju pripremanju žbuke. U rustičnim radovima zadržava se još stara tradicija dodavanja mljevene opeke; sada u nekim objektima taj dodatak premašuje mjeru u suviše grubim komadima dodane opeke i u prevelikoj količini (crkvica sv. Blaža kod Lovreča). Malim dodatkom opeke pomiješane s grubim kremenim pijeskom i većim kalcitnim komadima služio se majstor u grobnoj kapeli pod Labinom. Već od prve pol. XV <em>st.</em> majstori se sve više služe kremenim pijeskom umjesto da dodaju opeku (Pićan, Sv. Mihovil iz prve pol. XV <em>st.</em>; Žminj, Sv. Trojstvo, XV <em>st.</em>). Lovranski majstor daje svojoj žbuki grublji karakter i sivi ton zbog dodatka veće količine i krupnijih zrna kremenoga pijeska; naprotiv Vincent iz Kastva i »Šareni majstor« pa slikar iz Božjega polja služe se izvanredno finom žbukom sa dodatkom vrlo usitnjenoga kalcitnog pijeska, na čijoj bijeloj površini otvorene boje postižu puni dojam. U Hrvatskom Primorju gotičke su freske ili propale (»Raspeće« na zap. stijeni senjske katedrale, freska sv. Krištofora na zgradi bratovštine u Vrbniku) ili su sačuvane u fragmentima (Cres, Sv. Magdalena; Novi Vinodolski, Sv. Trojstvo; Krk, sakristija konventualaca sa svetačkim likovima; Rijeka, Sv. Jerolim s oznakama juž. podalpskoga kraja). U području Dalmacije djeluju i strani majstori, osobito Talijani (<em>Antonio di Jacopo</em> <em>iz</em> grada Lucca oslikavao je unutrašnjost dubrovačke katedrale sv. Marije koja je stradala u potresu prizorima iz Starog i Novog zavjeta), ali sačuvana arhivska građa dokazuje prvenstveno aktivnost domaćih umjetnika. Domaćem se majstoru pripisuju zidne slike u crkvi sv. Nikole na Prijekom u Dubrovniku <em>(Ivan Ugrinović?)</em>; u Dubrovniku je aktivnost zidnih slikara osobito vezana uz uređenje Kneževa dvora <em>(Matko Radosalić, Božidar Vlatković, Stjepan Zornelić),</em> ali se uz njih javljaju i majstori izvan Dalmacije: Kotoranin <em>Pavao Basilij</em> i Talijan <em>Lorenzo</em> <em>Mihajlov</em> iz Firence (1433). Nedavno otkrivenu malu zidnu sliku u juž. dvorani franjevačkoga samostana u Stonu pripisuje C. Fisković djelatnosti gotičkoga majstora koji je ovamo došao sa sjevera. Iz razdoblja gotike su i freska »Raspeća« u predvorju crkve sv. Jurja u Suđurđu na Šipanu i fragment »Marije s Isusom« u staroj apsidi franjevačke crkve na otočiću Visovcu na Krki. Najbolje očuvani i najkvalitetniji primjer gotičkoga slikarstva u Dalmaciji je dio svodnog ukrasa desnoga ciborija nad oltarom sv. Dujma u splitskoj katedrali što ga je izveo <em>Dujam Vušković,</em> autor raskošno slikanih poliptiha.<br /> Ikonografija gotičkoga slikarstva nosi prvenstveno obilježje lik. shvaćanja umjetnika koji su se oblikovali izvan utjecaja samostana, kao što su i njihovi naručitelji građani i članovi bratovština odražavali narudžbom slika kulturu svojega društvenog sloja. Ikonografija se očituje u širokom rasponu od skromnih rustičkih slika u zabiti istar. zaleđa do rafiniranih slika bogatih trgovačkih gradova Splita ili Dubrovnika. Iako se napuštaju hijeratički romaničko-bizant. sistemi predočivanja, svečani lik »Maiestas Domini« — doduše u novom ruhu — nije još sasvim napustio unutrašnjosti crkava (Butuniga, Sv. Križ; Dvagrad, Sv. Marija). On sada stoluje na svodu okružen svecima (Martinšćina, Sv. Martin; Kalnik, Sv. Brcko; Pomer, Sv. Flor). Simbolima evanđelista koji se dekorativno šire na svodovima pridružuju se i anđeli svirači (Božje Polje, Sv. Marija; Lovran župna crkva). Raspored zidnih slika (sve manjih u mjerilu) dopušta njihovo pretrpavanje brojnim detaljima svagdašnjice koji svakako daju slikama intimniji karakter (Sv. Marija na Škrilinama; Butuniga, Sv. Križ; Žminj, Sv.Trojstvo; Lovran, župna crkva). Iako novi duh gotike u drugim krajevima (osobito u području Alpa) unosi sve više element bola i prepričavanje »Muke« u scenama Kristova života, uvlačeći dosad pasivnoga gledaoca u dinamiku same slike, domaći majstori zadržavaju i nadalje karakter smirenosti i vedrine pričanja koja daje gotičkom slikarstvu u nas specifično obilježje. U scenama »Muke« jedva se i dodaje prizor »Bičevanje« (Pićan, Sv. Mihovil; Vranja, Sv. Petar; Žminj, Sv. Trojstvo). Umjesto toga naši majstori prepuštaju velike zidne površine svečanim povorkama iz grupe »Poklonstva kraljeva« (omiljela tema tal. umjetnosti), u kojima mogu dugim povorkama pridružiti akcidentalne pojedince, egzotične životinje (Gologorica) ili čak basne i pripovijetke (Sv. Marija na Škrilinama). Od svetaca vrlo se često slikaju zaštitnici od bolesti, osobito Sv. Sebastijan i Sv. Rok (Dvagrad, Sv. Marija; Oprtalj, Sv. Marija; Sv. Marija na Škrilinama). U krškom kamenom ambijentu pojavljuje se i lik. sv. Florijana (Sv. Marija na Škrilinama) koji je naročito čest u alpskim krajevima. Osobit karakter dobiva ikonografija naše gotike nizom slika alegorijsko-didaktičkoga sadržaja svjetovnoga karaktera (»Smrt-kosac«, »Mrtvački ples«, »Kolo sreće«) koje su bile namijenjene oslikavanju dubrovačkog Kneževa dvora kao i palača bogatijih građana (danas propale).<br /> U razdoblju renesanse z. s. se smanjilo u broju objekata i oslabilo u kvaliteti. U kontinentalnom dijelu Hrvatske renesansne su zidne slike očuvane u neznatnim ostacima (župna crkva u Gori, Sv. Martin na Muri, Sv. Martin u Prozorju, Veliki Tabor). Iz pisanih podataka saznaje se i za propalu zidnu sliku »Sv. Nikola među anđelima«, slikanu 1614 u unutrašnjosti župne crkve sv. Nikole u Krapini. Jedini su sačuvani primjeri iz toga razdoblja likovi dvaju anđela u špaletama prozora sv. Jurja u Belcu. Među istar. zidnim slikama u razdoblju renesanse najzanimljiviji je niz slika na stijenama crkve sv. Roka u Draguću. Cijeli dekor odiše atmosferom votivne slike koja tragikom prikazanog sadržaja (pomor od kuge) ispunja i sve ostale prizore i likove svetaca u malom crkvenom prostoru. Slike je radio domaći majstor <em>Anton s Padove</em> koji je 1529 ukrasio unutrašnjost sv. Roka; u crkvi sv. Roka u Oprtlju (iz 1534) sačuvan je i njegov prikaz Kristove glave. Manje originalnosti i svježine pokazuje majstor koji je oslikao unutrašnjost kapele sv. Jakoba u Bačvi. U drugim istar. crkvicama dodani su starijim slikama detalji u formi oltarnih kompozicija (Sv. Jerolim u Humu) ili širi dekor (Višnjan, kapela sv. Antuna iz XVI <em>st.</em>; Oprtalj, kapela sv. Silvestra; Vodnjan, Sv. Franjo). Unutrašnjost crkve sv. Duha u Novoj Vasi kod Šušnjevice oslikao je u XVI <em>st.</em> slikar <em>Blaž iz Dubrovnika</em> prizorima iz života Kristova izvedenim na vješto pripremljenoj finoj bijeloj žbuki. Ostaci zidnih slika u župnoj crkvi sv. Kuzme i Damjana u Fažani (»Oplakivanje« i »Raspeće«) pripisuju se nepoznatim furlanskim majstorima. U Hrvatskom Primorju iz tog je razdoblja nekoliko kompozicija iz »Muke Kristove« koje su se fragmentarno očuvale u kapeli u Driveniku. Renesansno shvaćanje unosi u svoje freske <em>Andrija Medulić</em> (Meldola, Schiavone); one su u apsidi zadarske katedrale prikazivale »Posljednji sud«, a u XVIII <em>st.</em> dali su ih uništiti kanonici povrijeđeni nagošću prikazanih likova. Također su nestale freske s prikazom »Ulazak Mlečana u Šibenik« koje je isti majstor naslikao na zidu velike dvorane gradske lože u Šibeniku. Blagovaonice samostana dobivaju često kao ukras zidnu sliku »Posljednje večere« (Zadar, Sv. Frane; Šibenik, dominikanci — propalo; Lopud, franjevački samostan). Manji su nalazi: prizor »Golgote« u Gospi od Zvirača u Trogirskom polju, zidne slike u Sv. Kuzmi i Damjanu na Braču, u župnoj crkvi u Trstenom, ukras svoda i apside Sv. Duha u Splitu. Veći ciklus predstavljaju zidne slike <em>Mihovila Prkića,</em> slikane 1619 na vlažnom naliču od vapnenoga mlijeka, neposredno na kamenoj podlozi klesanaca (Šibenik, Nova crkva). Kao suradnik spominje se 1622 i <em>Antun Moneghin.</em> Z. s. javlja se u većoj mjeri na pročeljima i unutrašnjostima javnih zgrada (Rovinj, vijećnica) ili privatnih palača i štancija (ljetnikovac Sorkočević u Gružu kraj Dubrovnika, štancija Silli). — U kontinentalnoj Hrvatskoj pojavljuju se velika i oslikana pročelja (dvorac Bela, burg Veliki Tabor) s arhitekturnim i geometrijskim motivima (samostan klarisa u Zagrebu). Umjesto rezbarenih kasetiranih, sve su češći slikani stropovi — tabulati (secco-tehnikom na okrečenoj površini drva); oni oponašaju vrlo slobodnim crtežom i bojom skulptirane anđeoske glavice, cvjetne kitice i girlande (Sv. Marija na Škrilinama kraj Berma, Sv. Lovro u Lovrečanu); međimurske crkve u to su vrijeme prekrivene također slikanim tabulatima koji su se do danas izgubili (Gornji Vidovec, Mala Subotica, Mihovljan, Sv. Juraj na Bregu, Sv. Juraj u Trnju, Sv. Rok, Štrigovo, Altarac, Belica).<br /> U XVI <em>st.,</em> iako ne pripadaju u razvoj renesansnoga zidnog slikarstva hrv. zemalja, nastale su vrlo kvalitetne zidne slike u pravoslavnom manastiru Orahovici; one idu po stilu, tehnici i ikonografiji u krug bizant. umjetnosti.<br /> Razdoblje baroka i rokokoa znači za istar. zidne slike nastavak opadanja kvalitete: murali u Sv. Fabijanu i Sebastijanu u Lindaru (XVIII <em>st.</em>) i u Mošćenicama (župna crkva, također iz XVIII <em>st.</em>). U Dalmaciji je najreprezentativnije predstavljeno barokno slikarstvo djelima na svodu svetišta isusovačke crkve u Dubrovniku, koja je izveo sicilijanski slikar <em>Gaetano</em> <em>Garcia</em> (1735—38). Mnogo su skromnije po opsegu i kvaliteti iluzionističke slike što ih je na kasetiranom stropu ispod kora dominikanske crkve u Bolu 1713 naslikao Peraštanin <em>Tripun Kokolja</em> (»Apoteoza sv. Dominika«). Barokno razdoblje najsnažnije obilježuje u Hrvatskoj z. s. njezina kontinentalnoga dijela i to brojem objekata, sadržajem i veličinom dekorativnih ciklusa. Rano razdoblje baroka predstavlja nekoliko fragmenata zidnih slika koje su sačuvale još mnogo renesansnih elemenata. Takva je kompozicija »Feb s muzama« u prvom katu dvorca Lobor (XVIII <em>st.</em>); iz treće su četvrtine XVII <em>st.</em> fragmenti prizora Kristove »Muke« na gotičkom svodu broda Sv. Jurja u Belcu, pa vremenski i stilski vrlo blize ovima zidne slike s prizorima križnoga puta u porušenoj kapeli u Božjakovini. Neke razlike u tehnici i u sklonosti prikazivanja pejzaža pokazuje prikaz »Dolazak sv. Franje Asiškoga u Zagreb« u kapeli franjevačkoga samostana u Zagrebu (1683). Istom prelaznom razdoblju pripadaju zidne slike u Gornjem Križu kraj Bjelovara, u župnoj crkvi u Sveticama kraj Karlovca koje ukrašuju pročelje. U prvu pol. XVIII <em>st. </em>datiraju se zidne slike u nekadašnjem gradu Zrinskih u Čakovcu s alegorijskim prikazom Atene i Herakla u borbi. Nekoliko većih zidnih slika predstavlja XVIII <em>st.,</em> kao što je ona <em>F. Jelovšeka</em> u svetištu franjevačke crkve u Samoboru (1752), pa slična kompozicija u svetištu Sv. Katarine u Zagrebu od <em>A. K. Jelovšeka </em>(1726—29); tome sklopu srodne su i slike u svetištu sv. Marije u Zagrebu (poslije 1740), freske <em>Blaža Grubera</em> na svodu sakristije pavlinske crkve u Varaždinu (1727) i na pročelju samostanske crkve sv. Lenarda u Kotarima kod Samobora (1735). Sredinom XVIII <em>st.</em> djeluje u Hrvatskoj barokni slikar pavlinskog reda <em>Ivan Ranger</em>, koji daje svoju specifičnu notu baroknom slikarstvu u Hrvatskoj. Svodove gotičkoga svetišta, stijene i pjevalište u brodu samostanske crkve reda kojemu je pripadao, u Lepoglavi oslikao je anđeoskim likovima, poprsjima evanđelista, prizorom iz Kristova javnog djelovanja, starce iz »Apokalipse«, kojima je učenost pavlina dala određenu notu svoje spekulativnosti; ovom kompozicijom Ranger je obogatio ikonografiju motiva. Radosne u vedrini boja i u lepršavosti likova, Rangerove freske daju osobitu atmosferu baroknim građevinama: kapeli sv. Jurja u Purgi Lepoglavskoj, crkvi Marije Snježne u Belcu, Sv. Ivana na Gorici kod Lepoglave i u Štrigovom (Sv. Jeronim). Nažalost su samo djelomično očuvani fragmenti njegovih slika u sakristiji i u brodu župne crkve sv. Ane u Križevcima, te u svetištu franjevačke crkve u Krapini. On je oslikao dva refektorija svojega matičnog samostana u Lepoglavi monumentalnim kompozicijama u kojima se osim predstavnika reda pojavljuju i ličnosti iz hrv. političkog života (propale su ili tek malim dijelom očuvane). Njegova kompozicija alegorije »Četiri kontinenta«, koja je ukrašavala franjevačku apoteku u Varaždinu, inspirirala je i nepoznatoga domaćeg baroknog majstora koji je oslikao dvorsku kapelu dvorca u Gornjoj Stubici. Djelima Rangera, tirolskog slikara koji se ovdje potpuno asimilirao, srodne su zidne slike župne crkve u Donjoj Voći, župne crkve u Hrašćini, župne crkve u Kominu i pavlinske crkve u Remetama kraj Zagreba, trošne freske u crkvi sv. Vida u Komoru kod Bedekovčine (1760). U razgrađivanju tradicije i dobrih tehničkih iskustava Rangera, njegovih suradnika i nasljednika razvija se barokno slikarstvo u kasnobaroknom iluzionizmu koji dočarava arhitektonske detalje oltara (Bednja, župna crkva; Brezovica, župna crkva; kapela Marije Magdalene u Kuzmincu s pavlinskom slikom iz 1777; župna crkva sv. Marka u Sigetcu) ili obogaćuje barokne sadržaje (Sv. Klara, župna crkva 1773; Kamensko, župna crkva; Kamenica, Sv. Jelena; kapela u Markuševcu kraj Zagreba; kapela sv. Marije u Dolu kraj Jastrebarskoga; župna crkva u Koprivničkom Ivancu). Lepršavost rokokoa unosi <em>Ivan Gönner</em> freskama u župnoj crkvi u Kutini 1779; slikar <em>A. Lerchinger</em> iz Rogatca ukrašuje 1777 unutrašnjost hodočasničke crkve Marije Jeruzalemske na Trškom Vrhu, a 1787 i 1792 (s <em>A. Archerom</em>) ukrašuje župnu crkvu sv. Ivana u zagrebačkoj Novoj Vesi. Srodne su njegovu krugu nedavno otkrivene zidne slike u župnoj crkvi u Taborskom. Potkraj XVIII <em>st.</em> spominju se zidne slike u župnoj crkvi u Belici u Međimurju. Barokni slikari ukrašuju sada i unutrašnjosti dvoraca iluzionističkim zidnim slikama (Bisag, Bistra, Lukavec, Gornje Oroslavje), alegorijskim scenama (Donje Oroslavje i Miljana, s najljepšim scenama na ovom području u ukusu rokokoa) ili hist. sadržajem (Brezovica, s prikazima bitaka u Sedmogodišnjem ratu, iz 1776). Takav bogati barokni repertoar pojednostavljuju, obogativši ga s mnogo folklornih dodataka, i pučki majstori-primitivi koji pretrpavaju stijene drvenih okrečenih crkvica svojim vedrim dekorom (Velika Mlaka, Sv. Barbara; Lijevi Štefanjki kraj Siska, kapela s ukrasom 1725; Letovanićko Cerje, Sv. Josip; Lekenička Poljana, Sv. Duh 1750; Goljak, Sv. Trojstvo; Drenčina, kapela sv. Ivana; Donja Budičina kraj Siska, kapela; Buševec, kapela sv. Apostola; Bok kraj Siska, Sv. Ivan Nepomuk; Bencetići, Sv. Trojstvo), pa propale drvene crkve sa slikanim dekorom u Međimurju i Podravini. Intervencijom domaćih pučkih majstora ovom izrazito zapadnjačkom dekoru katoličke ikonografije prilagođuju se, osobito preko votivnih slika i opreme unutrašnjosti, pravoslavne drvene crkve koje su propale ili teško stradale u prošlom svjetskom ratu (Crkva Vaskresenja Kristova u Majskim poljanama; Sv. Dimitrije u Ra- stovcu kraj Daruvara; kapela u Donjoj Kovačici kraj Bjelovara i vrlo originalni Sv. Stipan u Hajtiću — spaljen).<br /> Razdoblje XIX i XX <em>st.</em> obilježeno je naglim padom interesa za z. s. Spominju se još uvijek i strani majstori, iako ne naročito kvalitetni. <em>A. Belli</em> iz Milana je 1814 izvodio zidne slike u župnoj crkvi u Nedelišću; <em>M. Brodnik</em> je oslikao 1840 (sada porušenu) crkvicu sv. Tome u Zagrebu; slikar <em>Klumpar </em>slikao je u svetištu kapele sv. Lovre (1844) u Cirkovljanu. U kasnobaroknim oblicima s naglašenijim ili slabije izraženim klasicističkim elementima nižu se zidne slike u crkvama : župna crkva u Kuzmincu, crkva blaženog A. Kažotića u Lupoglavu (1818), franjevačka crkva u Čakovcu, kapela Imena Isusova u Češljakovcima, župna crkva u Goli, kapela sv. Marije u Legradu, pročelje župne crkve u Pregradi, župna crkva u Sikirevcima, Sveti Juraj na Bregu kraj Čakovca, freske u kapeli dvorca u Ludbregu.<br /> U razdoblju hist. stilova oslikavaju se ponovno veći kompleksi: katedrala u Đakovu <em>(A. M.</em> i <em>L. Seitz),</em> velika zidna slika u koru crkve sv. Frane u Zadru <em>(F. Salghetti-Drioli)</em>, pravoslavna crkva u Zagrebu <em>(E. Bučevski),</em> strop Hrvatskog narodnog kazališta u Zagrebu <em>(A. D. Goltz),</em> arkade oko hodočasničke crkve u Mariji Bistrici <em>(F. Quiquerez), </em>unutrašnje prostorije u zgradi Nacionalne i sveučilišne biblioteke u Zagrebu <em>(V. Bukovac, I. Tišov</em> i <em>R. Auer),</em> crkva sv. Terezije u Slavonskoj Požegi <em>(C. M. Medović</em> i <em>O.</em> <em>Iveković),</em> franjevačka crkva u Zagrebu <em>(I. Kršnjavi</em> i <em>M. Antonini).</em><br /> Nakon Prvoga svjetskog rata vraćaju se monumentalnom slikarstvu u tehnici »buon fresca« <em>Joza Kljaković</em> (Zagreb, crkva sv. Marka; Otavice, mauzolej I. Meštrovića) i <em>Krsto Hegedušić</em> (Zagreb, Gradski podrum i bivša pal. Bogoštovlja i nastave), a <em>Mirko Rački</em> oslikava crkvu sv. Petra i Pavla u Osijeku. Kasnije i <em>Vjekoslav Parać</em> (Klis, župna crkva) primjenjuje u svojim kompozicijama Lenoirovu tehniku pripremanja žbuke s negašenim vapnom. <em>Truda Braun</em> izvodi sakralne kompozicije u crkvama sv. Emerika u Šestinama i Svete obitelji u Zagrebu.<br /> Prilikom III zasjedanja ZAVNOH-a oslikao je <em>Zlatko Prica</em> u Topuskom sjedničku dvoranu zidnim slikama (scene iz NOB-a). Poslije Oslobođenja <em>Ivo Režek</em> dekorira unutrašnjost rezidencije u Kumrovcu, <em>Edo Murtić</em> intérieure kavane »Neboder« i »Ritz-bara« u Zagrebu, а <em>V. Parać</em> dvoranu poduzeća »Dalmacija-cement« kraj Solina. <em>Ivo Dulčić</em> izvodi u crkvi Gospe od Zdravlja u Splitu veliku fresku na zidu iza oltara. Suvremeno dekorativno slikarstvo našlo je i u tehnikama zidnog slikarstva svoj novi prostor u pojedinim javnim građevinama, kavanama, hotelima, domovima kulture (Z. <em>Prica, M. Maskareli, I. Picelj, I. Vojvodić, I. Dulčić</em> i dr.).<br /> LIT.: <em>I</em>. <em>Kršnjavi,</em> Pogled na razvoj hrvatske umjetnosti u moje doba, HK, 1905. — <em>E. Dyggve,</em> Recherches à Salone, I і II, København 1928 і 1933. — <em>Lj. Karaman,</em> Crkvica sv. Mihajla kod Stona, VjHAD, 1928. — <em>Isti,</em> O srednjevjekovnoj umjetnosti Istre, HZ, 1949. — <em>Isti,</em> О umjetnosti srednjeg vijeka u Hrvatskoj i Slavoniji, ibid., 1950. — <em>D. Rendić-Miočević,</em> Neue Funde in der altchristlichen Nekropole Manastirine in Salona, Archeologia Iugoslavica, 1954, str. 59—60. — <em>A. Deanović,</em> Ranoromaničke freske u opatiji sv. Mihovila nad Limskom dragom, Bulletin JA, 1956, 9—10. — <em>M. Gorenc</em> і <em>В. Vikić-Belančić,</em> Arheološka istraživanja antiknog kupališta u Varaždinskim Toplicama 1953—1955 g., VjHAD, 1958. — <em>I. Perčić,</em> Konzervatorski radovi u Istri i Hrvatskom Primorju od 1955—1958, ZZSK, 1959. — <em>C.</em> <em>Fisković,</em> Ranoromaničke freske u Stonu, Prilozi—Dalmacija, 1960, 12. — <em>M. Prelog,</em> Neki grafički predlošci zidnih slikarija u Bermu, Radovi Odsjeka za povijest umjetnosti, 1961, 3. — <em>B. Marušić,</em> Stenske slike v sv. Foški pri Peroju, ZUZ, 1963 (Steletov zbornik). — <em>B. Fučić,</em> Istarske freske, Zagreb 1963. — <em>C.</em> <em>Fisković,</em> Dalmatinske freske, Zagreb 1965.<tab>A. De.</tab><br /> SLOVENIJA<br /> Arheol. istraživanja ant. spomenika dokazuju, da je z. s. bilo rašireno u rim. doba na teritoriju cijele Slovenije. Skromni ostaci — uglavnom dekorativnoga karaktera — nađeni su u Emoni, Celei, Poetoviu, u grobnicama u Neviodunumu i u nekoliko ladanjskih rezidencija (villae rusticae). Nijedan ansambl nije očuvan u cjelini. Za rani Srednji vijek nije nađen materijal.<br /> Materijal visokog i kasnoga Srednjega vijeka obuhvaća zidne slike od XII do druge pol. XVI <em>st.</em> Do sredine XIV <em>st.</em> nije se još sasvim razvila prava tehnika freske. Oslikavanje se vrši na način kako ga opisuje Teofil Prezbiter u svojoj »Scheduli«. Od sredine XIV <em>st.,</em> istovremeno s Giottovim reformama, afirmira se i tehnika »al fresco«. Najraniji spomenici sežu u drugu pol. XIII <em>st.</em> i u prvu pol. XIV <em>st.</em> (minoritska crkva u Ptuju, Vrzdenec, Crngrob, Turnišče, Sv. Janez ob Bohinjskem jezeru, Sv. Janez na Muti). Novu tehniku freske uvode u zap. i srednjoj Sloveniji u prvom redu majstori iz furlanskih radionica. U sjeveroist. Sloveniji ona se širi dopirući iz podunavskih, alpskih i češ. umjetničkih središta. Primjer tzv. sinopije (crtane kompozicije) očuvan je pod slikom raspetoga Krista na trijumfalnom luku crkve u Svibnom.<br /> Furlanska škola prodirala je u XIV <em>st.</em> i do u tridesete godine XV <em>st.</em> određenim putovima (dolinom Soče) u Gorenjsko, u Korušku i Štajersku. Fasadne freske u Crngrobu sadrže brojne ikonografske giottovske elemente; ostali spomenici ovoga niza pokazuju regionalnu preradbu giottovskoga nasljeđa (plastično oblikovanje, zasićenost boje — naročito žute, crvene, ljubičaste; prostornost ambijenta i pejzaža u paralelnim planovima). Vrhunac doseže taj smjer potkraj XIV i u poč. XV <em>st.</em>: oslikana pročelja u Crngrobu, Sopotnici, Sv. Križu nad Selcami, Godešču, zatim zidne slike u crkvama u mjestima Gosteče, Tupaliče, Breg pri Preddvoru, Vrba, Sv. Mohor nad Doličem, Sv. Janez ob Bohinjskem jezeru. Prijelaz na domaće radionice opaža se u crkvama u mjestima Suha pri Škofji Loki, Prilesje, Bodešče, Otok, Mošnje pri Radovljici. — Druga grupa obasiže Prekmurje і pripada krugu <em>Joannesa Aquile</em> iz Radgone. Njen je način podložan utjecajima iz Praga, Beča i Brixena (Bressanonea u juž. Tirolu). Glavni su spomenici ove grupe: Turnišče (ciklus legende o sv. Ladislavu і dr., 1383, 1389, 1393), Martjanci (1392), Murska Sobota. Freske u Selu ne pripadaju ovom sklopu.<br /> Srednjovjekovno z. s. doseglo je u Sloveniji kulminaciju u sredini i u drugoj pol. XV <em>st.</em> Oko 1440 furlanski smjer prelazi u manirizam (Suha pri Škofji Loki). U to doba radi u Sloveniji slikar <em>Janez Ljubljanski</em> (concivis de Laybaco), sin slikara Friderika iz Beljaka; on je u Sloveniju presadio srednjoevr. stil koji se već ranije afirmirao u Beljaku/Villachu u Koruškoj. Od toga vremena razvoj u Kranjskoj i Koruškoj proizlazi iz iste podloge (karakteristična konzervativnost »mekog stila«). Janezovoj grupi pripada z. s. u mjestima Visoko pod Kureščkom (1443), Muljava (1456), Kameni Vrh (1459), Sveta Nedelja u Crngrobu, Mengeš i Sv. Jurij u Selu pri Žirovnici. Sredinom XV <em>st.</em> nastaju: ciklus »Muke« u crkvi sv. Duha u Slovenjgradecu (slikar <em>Andrej iz Ottinga),</em> slike majstora <em>Wolfganga</em> u Crngrobu (1453), Vitanje, značajne freske <em>anonimnoga slikara</em> u Mačama kod Preddvora (1467) koje obilježuju, nakon djelatnosti Janeza Ljubljanskoga, nov uspon slov. zidnoga slikarstva (obogaćenje tehnikom tempere). Majstoru u Mačama srodna su djela »Sv. Krištof« u Crngrobu (1463), u Krtini i Podzidu pri Trojanah. Potkraj <em>XV st.</em> očevidan je utjecaj gotičkoga realizma (Jezersko; Križna gora pri Stari Loki, 1502; Sv. Urh pri Tolminu 1472). U drugom deceniju XVI <em>st. </em>dolazi do izražaja utjecaj sjevernjačke i tal. renesanse; najkvalitetnije su djelo ovoga smjera zidne slike u Sv. Primožu nad Kamnikom (oko 1504) sa značajnim kompozicijama; isti stilski karakter ima i z. s. u Marija Gradecu kod Laškoga (1525), u Marenberku,m u Praprečama pri Lukovici, te — kao rustični odjek — opus slikara <em>Jerneja iz Loke</em> i grupa Trubarova »krovaškoga malara« <em>(Meštar Tomas od Senja).</em> Jernejevo djelo, koje izrazuje već obrtničku rutinu, nastaje u razdoblju 1520—40 (sjev. Goriška, Slovenska Benečija, Gorenjsko): Sv. Peter nad Begunjami, Sv. Ožbalt kod Škofje Loke, prezbiterij Sv. Filipa і Jakoba, Sv. Marija v Polju kod Bovca, ciklus Muke Kristove u Vrbi itd. U Furlaniji vidljiva je slična rustifikacija tradicije slikarskih radionica; u slov. krajevima takav se primjer nalazi u Svinom pri Kobaridu <em>(Gian Paolo Thanner).</em> Način Trubarova slikara odrazuje se u freskama u Nadlesku (1511), na Taboru pri Grosuplju i u Maršičama. Najznačajniji su spomenik zidnoga slikarstva u slov. Istri freske <em>Ivana iz Kastva</em> (Johannes de Kastua) i njegovih suradnika(1490) u kasnoromaničkoj crkvi u Hrastovlju, srodne s freskama prezbiterija župne crkve u Pazinu i s ansamblom Vincenta iz Kastva u Sv. Mariji na Škrilinama kod Berma. Posljednji su odjek Srednjega vijeka zidne slike u crkvi u Iškoj Vasi (kraj XVI <em>st</em>.).<em><br /> </em>U XVI <em>st.</em> javljaju se u vezi s reformacijom freske u »luteranskoj kleti« u Sevnici (oko 1580); otada je interes za z. s. na neko vrijeme zamro. Tek u doba J. W. Valvasora ponovno oživljava z. s., a uvodi se paralelno i »suha slikarija« (»ál secco«). U drugoj pol. XVI <em>st.,</em> u vrijeme prodora sjevernjačke renesanse, monumentalno slikarstvo (a u njegovu sklopu i z. s.) znatno zaostaje. Tek u vrijeme ljubljanskoga biskupa Tomaža Hrena, u poletnoj fazi protureformacije, obnovljena umjetnička djelatnost pogodovala je i zidnom slikarstvu <em>(porodica Weissmann, Anton Plumental ml., Matej Plainer, Elija</em> <em>Wolf).</em> Sedamnaesto stoljeće predstavlja uvod u baroknu umjetnost; to je vrijeme dominacije stranaca. Stilski razvoj zidnoga slikarstva (fresaka) daje prednost importiranim baroknim oblicima, pa se i freska razvija sve jače na način tal. prototipova. Svi značajniji slikari školuju se gotovo po pravilu u Italiji (utjecaj venec. đaka Felicea de Pomis, koji radi u Grazu, na slikarstvo slov. Štajerske; H. A. Weissenkirchner, vodeći slikar u Grazu, zastupan je na slov. području samo uljenim slikama).<br /> U XVII i XVIII <em>st.</em> prodire barokni iluzionizam kao novi estetski faktor (slikana arhitektura koja iluzionistički proširuje prostor). Isprva dominiraju tal. maniristički utjecaji, a kasnije se razvija tipični iluzionizam u oslikavanju stropova kao određeni smjer dekoracije intérieura crkava i dvoraca u visokom baroku. Smjer novog arhitekturng iluzionizma, kakav se razvija već prije Pietra da Cortona, u Sloveniji se odrazio u oslikanoj dvorani (srušena) bivšega kneževskoga dvora u Ljubljani (kao uzorak mogao je služiti Almanachov stil slika na stijenama grada Bokalce kod Ljubljane, 1693); srodno dekorativno slikarstvo očituje se i u vrtnom paviljonu u Soteski. Stilski prijelaz u renesansu očituje se već kod zidnih slika u Lešama kod Prevalja (druga pol. XVI <em>st.</em>). Profano slikarstvo toga doba manifestiralo se u freskama u gradu Hmeljniku (uništene; predstavljale su ujedno i najstariji primjer pejzažnoga slikarstva), na lovačkim scenama u gradu Tolsti Vrh kod Novoga Mesta, na renesansnom pikturalnom ukrasu pročelja bivše gradske vijećnice u Ljubljani i u gradu Podbrežje u Beloj Krajini. Stanje zidne ornamentalne odnosno biljne dekoracije pokazuju: Sv. Janez ob Bohinjekem jezeru (brod); Stična (zap. trakt samostana, 1555); Celje (kapela opatijske crkve); Sele; Crngrob (prezbiterij, 1644); Sv. Marjeta v Žlebeh nad Preskom.<br /> U drugoj pol. XVII <em>st.</em> dolazi fresko-slikarstvo do izražaja kao dekoracija unutrašnjosti dvoraca, palača i crkava (tal. arhitekturno-perspektivni iluzionizam). Odlučno značenje za pobjedu kolorističkoga perspektivizma imalo je oslikavanje nove stolne crkve u Ljubljani (1702—06 i 1721—23, rad <em>Giulia</em> <em>Quag</em> <em>lia </em>iz Laina). Tim ostvarenjem ulazi Ljubljana u red vodećih žarišta evr. baroknoga slikarstva. Quagliovi uzori bili su Guercino (Piacenza), Pietro da Cortona, A. Pozzo, te majstori venec. i rimsko-toskanskog iluzionizma. U poč. XVIII <em>st.</em>, koje predstavlja prodor domaćih snaga i procvat specifičnoga, na domaćem tlu izraslog iluzionizma, a koje znači i epohu najznačajnijih djela zidnoga slikarstva, bili su odlučni impulzi koji su proizlazili izravno iz Quagliove aktivnosti (uz stolnu crkvu i svod biblioteke Sjemeništa). Njegov učenik <em>Franc</em> <em>Jelovšek </em>(Ilovšek, 1700—1764) glavni je predstavnik slov. zidnoga slikarstva u razdoblju baroka (crkva sv. Petra u Ljubljani, 1731—34; župna crkva u Kamniku, 1734; dvorac Goričane; slike u gradu Jablje; Kodelijeva kapela u Ljubljani, 1734; Lesce, 1736; Žalostna gora pri Mokronogu, 1736; Skaručina, 1748; Senčur, 1750; franjevačka crkva u Samoboru u Hrvatskoj, 1752; Sladka gora, 1753; Groblje, 1759 i 1761). <em>Andrej</em> <em>Jelovšek</em> (1729—1776), sin F. Jelovšeka, oslikao je stijenu svetišta crkve sv. Katarine u Zagrebu (1762), a <em>Anton Tušek</em> kupolu crkve na Veseloj Gori (1760). Ostala su značajnija djela baroknoga zidnog slikarstva: freske <em>Antona Cebeja</em> (1722 — nakon 1774) u kapeli grada Smlednik, u kapeli u Bistri, u crkvama u Ajdovščini i Dobravljama; oslikane oltarne stijene u Tunjicama (<em>Janez Potočnik,</em> 1749—1834); kupola nad stubištem Virantove kuće u Ljubljani (<em>Andrej</em> <em>Herrlein,</em> 1780); župna crkva u Tržiču (<em>Leopold</em> <em>Layer,</em> 1815) — te kao kasni odjek i kupola u crkvi na Šmarnoj gori (<em>Matevž Langus,</em> 1846/47). Paralelno s njim radi <em>Fran-Franz</em> <em>Kurz</em> <em>zum</em> <em>Thum</em> <em>und</em> <em>Goldstein</em> (Log kod Vipave itd.).<br /> Na teritoriju Štajerske, gdje dolaze do izražaja utjecaji umjetničkoga središta Graza, djeluje <em>Johann</em> <em>Chrysostomus</em> <em>Vogl</em> (Ruše, 1721; Laško, 1728 i 1737), <em>Philipp</em> <em>Carl</em> <em>Laubmann</em> (Slovenska Bistrica), <em>Johann</em> <em>Adam Mölk</em> (kapela sv. Križa u katedrali u Mariboru, 1775), <em>Josef</em> <em>Göbler</em> (Grad i minoritska crkva u Mariboru), <em>Josip Schifferl</em> (Galicija), <em>Matija Schiffer</em> (1774—1827; Marijina crkva u Celju; Sv. Rok u Brežicama; prepozitska crkva u Ptuju), <em>F. A. Bachmayer</em> (prepozitska crkva u Ptuju). Značajne su i freske u Sv. Roku nad Šmarjem, u Kamnici kod Maribora <em>(Jurij Raff),</em> a naročito zidne slike Voglova učenika <em>Antona Lerchingera</em> iz Rogatca u slov. Štajerskoj (prema Anici Cevc: Kebelj, Konjice, Slovenska Bistrica, »svete stube« u Sv. Pankracu nad Slovenjgradecom, Glažuta pod Bočem, Galicija, Petrovče, Brinjeva gora nad Zrečami, Novo Celje, Zagorje pri Pilštanju, u župnoj crkvi i u »ljekarni« u Olimju). Srodnu grupu predstavljaju slikari pavlinskoga smjera iz Hrvatskoga Zagorja (krug Ivana Rangera): Marija na Pesku, Zagorje pri Planini, Rogatec (1743). Ostvarenja kruga slikara iz Graza i kruga pavlina javljaju se djelomice kao odjek austrijsko-bavar. iluzionizma (A. Pozzo u Beču), a djelomice kao najava dekorativnosti stila rokoko u drugoj pol. XVIII <em>st.</em> Istaknutoj individualnosti profanoga zidnog slikarstva slov. Štajerske, <em>Francu Ignacu Flueru</em> (?—1742), pripisuju se freske u dvorcima i gradovima grofova Attems (Slovenska Bistrica, signirano 1721; Brežice; Dornava). Dvorana u gradu u Brežicama odrazuje koncepciju Pietra da Cortona (Pal. Barberini u Rimu). Druge radionice izradile su freske u dvorcima Hrastovec, Štatenberg kod Makola <em>(Joannecky),</em> Ormož (z. s. iz doba klasicizma).<br /> U XIX <em>st.</em> osniva se na klasičnoj tradiciji z. s. posljednjega majstora monumentalnog crkvenoga slikarstva, <em>Janeza Wolfa</em> (1825—1884), u kojemu se odrazuju koncepcije nazarenaca (Vrhnika, Vipava). Prelom s epigonskim romantizmom i prodor novoga plenerističkog realizma reflektira se u djelima <em>Janeza Šubica</em> (1850—1889) i <em>Jurija Šubica</em> (1855—1890). Njihov otac Štefan Šubic vodio je radionicu u Poljanskoj dolini, a sinovi su se afirmirali kao slikari fresaka u domovini i izvan nje: Janez u Horjulu u Sloveniji i Kaiserslauternu u Njemačkoj, a Jurij u crkvi sv. Jakoba u Ljubljani i Schliemannovoj palači u Ateni. Neke radionice imaju provincijski i izrazitije epigonsko-obrtnički karakter (<em>Matija Koželj</em> u Kamniku, <em>Simon</em> <em>Ogrin</em> u Vrhniki, <em>Matija Bradaška</em> i njegov sin u Kranju; u Štajerskoj djeluju — poneke još i u poč. XX <em>st.</em> — radionice furlanskih majstora, npr. porodice <em>Fantoni, Bierti, Brollo,</em> a u nedavnoj prošlosti domaći slikari <em>F. Horvat, Fras</em> i dr.).<br /> Od slikara slov. impresionizma dao je značajan doprinos fresko-slikarstvu <em>Matej Sternen</em> (franjevačka crkva u Ljubljani), koji je radio i prenosive freske u atelieru. U najnovije doba — nakon Prvoga svjetskog rata — radili su u tehnici freske <em>Francè Kralj, Tone Kralj, Miha Maleš, Rajko Slapernik, Franjo Golob, Elda Piščanec, Slavko Pengov</em> (župna crkva na Bledu). Nakon Oslobođenja dobilo je z. s. u okviru suvremenih slikarskih nastojanja značajno mjesto, naročito u djelima Slavka Pengova (u dvorcu na Bledu, u palači Narodne skupštine u Ljubljani, u Novoj Gorici, Beogradu i dr.), <em>Maksima Sedeja, Marija Pregelja, Lojze Spacala, Avgusta</em> <em>Černigoja, Staneta Kregara</em> (župna crkva na Pivki) i dr.<br /> LIT.: <em>F. Stelè,</em> MAS, I, II, Ljubljana 1935 i 1938. — <em>Isti,</em> Cerkveno slikarstvo med Slovenci, I, Celje 1937. — <em>F. Šijanec,</em> Krog Attemsovih freskantov, Kronika, 1957. — <em>F. Stelè,</em> Stensko slikarstvo gotske dobe v Sloveniji (u katalogu izložbe »Srednjeveške freske na Slovenskem«), Ljubljana 1959. — <em>A. Cevc, </em>Anton Lerchinger, ZUZ, 1959. — <em>Ista,</em> Baročno slikarstvo na Slovenskem (u katalogu izložbe »Barok na Slovenskem«), Ljubljana 1961. — <em>F. Stelè,</em> Slikarstvo v Sloveniji v XVI. in XVII. stoletju, ZUZ, 1965.<tab>F. Šc.</tab><br /> BOSNA I HERCEGOVINA<br /> Zidno slikarstvo predturskog i turskog doba ograničeno je na dvadesetak sakralnih objekata. Najstariji ostaci zidnih slika datiraju iz kasnogotičkog razdoblja; to su nedavno otkriveni fragmenti u ruševinama kapele kraljevskoga dvora u Bobovcu i u nekadašnjoj crkvi sv. Marije u Jajcu kao i živopisani portreti srp. dinasta u manastirskoj crkvi u Dobrunu (1383).<br /> Mnogo je potpunije sačuvano z. s. iz XVI i XVII <em>v.,</em> nastalo u periodu liberalizacije turske uprave u ovim krajevima. Njime su najvećim dijelom ukrašene — prema konvencionalnom ikonografskom rasporedu — pravoslavne manastirske crkve. Najstariji je živopis crkve u Trijebnju (1534), a najočuvaniji i najcjelovitiji u crkvi u Lomnici (1608), u kojemu se mogu raspoznati ruke nekolicine živopisaca (3—4 majstora), među njima i <em>Longina,</em> živopisca koji je radio i u nekoliko objekata u Srbiji, a pripada pećkoj grupi živopisaca nakon obnove patrijaršije. U manastirskoj crkvi u Dobrićevu živopisani su naos i ist. zid priprate. Slike u naosu nastale su u poč. XVII <em>v.,</em> a u priprati sredinom XVIII <em>v.</em> Stilske i tehničke osobine dobrićevskog živopisa upućuju na mogućnost autorstva <em>Georgija Mitrofanovića,</em> a scenu »Strašni sud« u pronaosu mogao je raditi neki majstor iz Boke Kotorske. Ikonografski, a i po stilu, dobrićevski živopis pokazuje mnoge analogije sa prilično dobro očuvanim ciklusom zidnih slika manastirske crkve u Zavali (1619), jednim od najkvalitetnijih ansambla ovoga područja. Sličnost formalnih i stilskih karakteristika živopisa crkve sv. Mihaila u Aranđelovu i sv. Klimenta u Mostaćima kod Trebinja (1624) navodi na hipotetične zaključke, da bi živopis ovih objekata mogao biti djelo istoga majstora — slikara <em>Vasilija.</em> Blizak je dobrićevskom živopisu, s identičnim slikarevim vježbama na drugom sloju maltera, i ciklus crkve u selu Srđevići kod Gacka. Fragmenti živopisa otkriveni su i u napuštenoj crkvici sv. Đurđa u Gomiljanima kod Trebinja. U fragmentima sačuvan živopis manastirske crkve u Ozrenu (1609) djelo je prezvitera <em>Strahinje iz Budimlja.</em> Ostaci živopisa nalaze se još u naosu i oltarnom prostoru crkve u Papraći i u crkvi manastira Žitomislić (1609). U trećem deceniju ovoga vijeka sasvim su uništene zidne slike, koje je prema arhivskim podacima radio 1510 u manastiru Tvrdošu u Hercegovini dubrovački slikar <em>Vicko Lovrin.</em> Zidne slike prvih vjekova turske uprave raznih su kvaliteta i raznovrsnih inspiracija. Rade ih dijelom samouci prema viđenim prototipovima ili prema tradicionalnim shemama, a dijelom su radovi družina slikara, koje su aktivne i u susjednoj Srbiji. U XVII i XVIII <em>v.</em> osjeća se jači utjecaj zap. škole.<br /> Od desetak islam. sakralnih objekata, u kojima se sačuvala starija slikarska dekoracija, na prvom je mjestu Aladža-džamija u Foči, čiji dekor dopunjuju ornamenti u kupoli, na ugaonim kalotama, lunetama prozora i portala, dvije serdžade u trijemu i slobodno tretirane arabeske u obliku bokora i rozeta. Najvjerojatnije su je dekorirali majstori dovedeni iz ist. vilajeta Otomanske imperije neposredno nakon dovršenja građevnih radova na objektu (1550/51), dakle u periodu najljepšeg cvata turskoga graditeljstva i najvišeg uspona lik. umjetnosti. Ostale slikarske dekoracije islam. provenijencije produkt su kasnijeg vremena i stoje ispod razine lik. vrijednosti fočanske Aladže. Najinteresantnija je među njima Šarena džamija u Travniku, čiji dekor potječe vjerojatno s poč. XIX <em>v. </em>Bliski su joj po vrijednosti i po vremenu nastanka ornamenti Koskine džamije u Mostaru, Mišćine u Sarajevu, Đumanuše u Livnu i Dizdarove džamije u Jajcu. Vrlo je vjerovatno u BiH bilo više ovakvih oslikanih islam. sakralnih spomenika, ali su vrijeme i požari mnoge od tih dekora uništili. Zna se da su — među ostalima — 1762 ornamentirani unutrašnji zidovi Ferhadije, Baščaršijske i Gazi-Husrefbegove džamije u Sarajevu, a nedavno su otkriveni i fragmenti sličnih uresa u tjemenu kupole Gazi-Husrefbegova hamama u Sarajevu i u Šišman-Ibrahímpašinoj medresi u Počitelju.<br /> U XIX <em>v.</em> oslikao je franjevac <em>M. Čuić</em> bivšu crkvu samostana u Fojnici. U periodu austro-ugar. okupacije (1878—1918) <em>Marko Antonini</em> dekorirao je brojne novopodignute crkve (Gorica kod Livna, Petričevac kod Banjaluke, Busovača, Fojnica i dr.) na konvencionalan ličilački način. Bogata slikarska dekoracija nalazi se na stropovima stare Gradske vijećnice u Sarajevu.<tab>S. Ti.</tab>",4,,
ZLATARSTVO,628,"<strong>ZLATARSTVO </strong>(engl. <em>goldsmithwork</em>, <em>silversmithwork,</em> franc. <em>orfèvrerie</em>, njem. <em>Goldschmiedekunst</em>, tal. <em>oreficeria</em>), izrađivanje predmeta od zlata, srebra, platine i nekih drugih kovina, kadšto u kombinaciji s dragim ili poludragim kamenjem, biserjem, emaljem i dr. Stariji su, uglavnom, ručni postupci obradbe — kovanje, lijevanje, iskucavanje, cizeliran je, graviranje, ažuriranje, filigran, tauširanje, niello, emalj i dr., a noviji su mehanizirani postupci — valjanje, tiskanje, giloširanje i dr.<br /> Najstariji spomenici zlatarstva otkriveni su u Egiptu i Mezopotamiji. Zlatan nakit iz doba I egip. din., urešen tirkizima i lapis lazulijem (lazulitom), pokazuje već visok stupanj zlatarske vještine, veoma lijepi ukrasni predmeti potječu iz razdoblja III—VI din., a domet egipat. zlatarstva potkraj Stare države očituje se u zlatnoj Horusovoj glavi iz Hijerakonpolisa iz doba VI din. Mezopotamski zlatarski radovi iz sredine ← III tisućljeća također su tehnički izvanredno izvedeni, što pretpostavlja duži prethodni razvitak zlatarstva na tom području. Iz razdoblja Džemdet-Nasr (← 2900 do ← 2600) nađeni su posuđe ukusnih oblika od zlata i srebra i nakit od poludragoga kamenja. U drugoj pol. ← III tisućljeća nastala je srebrna posuda kralja Entemene, urešena frizovima životinja i drugim ornamentima; nakit kraljice Šubad i njene pratnje u grobovima u Uru, zlatan šljem princa Mes-Kalam-Duga i bogati primjerci zlatnoga posuđa iz razdoblja ranih dinastija svjedoče о velikoj vještini mezopotamskih zlatara. U dalekom srodstvu s mezopotamskom kulturom, ali kao djela lokalnih majstora, javljaju se u posljednjim stoljećima ← III tisućljeća zlatarski radovi na nalazištu u Majkopu, sjev. od Kavkaza, i u drugim grobovima Kavkaza, zatim u Kapadokiji (Alaça Hüjük) te u Mahmatlaru kod Amasije. Ti radovi mogu se povezati sa zlatarskim predmetima »Prijamova blaga« iz Troje (oko ← 2300 do oko ← 2200) kao i s drugim nalazima s obala Egejskoga mora i ist. Sredozemlja, koji potječu iz ranoga ← II tisućljeća. U to doba, za vladanja XII egipat. din. nastali su vijenci kćeri faraona Amenemheta II, a nešto kasnije ukrasi kćeri Sesostrisa II. Posebni grobni nakit slijedi tradicionalne egipat. uzore, a profani nakit pokazuje slobodniju invenciju. Sklonost prema životinjskim i biljnim motivima kao i primjena granulacije javljaju se u egipat. Srednjoj državi jednako kao i na zlatnim predmetima s Krete iz prvih četiriju stoljeća ← II tisućljeća. — U kraljevskim grobovima iz ← XVI <em>st.</em> u Mikeni nađeni su različiti zlatarski predmeti (maske pokojnika, dijademi, pektorali i dr.) s motivima spirala, rozeta, životinja i bilja. Dršci bodeža i mačeva prekriveni su zlatom, a brončane liti inkrustirane zlatom, srebrom i niellom (prikazi ptica i divljih zvijeri u pejzažu, lova na lavove i dr.). Zlatno i srebrno posuđe različitih je oblika i ukrasa. U mjestu Vafiò nađene su dvije majstorski izvedene zlatne čaše, na čijim je reljefima prikazan lov na bikove i rad s pripitomljenim bikovima. Nešto je mlađa (oko ← 1500) zlatna čaša iz Dendre kod Argosa. Djela iz kopnene Grčke veoma su srodna kretskim. — Egipat. zlatarski radovi iz ← XVI <em>st.,</em> s početka Nove države, razlikuju se od starijih egipat. proizvoda teškim bogatstvom (blago iz groba majke kralja Ahmosea). Unatoč održavanju tradicionalnih oblika u nalazima iz grobnice triju žena Tutmosisa III (← 1494 do ← 1440), vidljiv je i utjecaj kretskoga zlatarstva ne samo na ova nego još više na neka od brojnih zlatarskih djela iz grobnice Tutanhamuna (← 1345 do ← 1336); on se posebno očituje na zlatnim koricama njegova bodeža. Značajan je nalaz blaga iz hrama Šušinak u Susi (← XIII i ← XII <em>st.</em>), gdje je uz izvorno elamska djela otkriven niz predmeta nastalih pod egipat., sirijsko-egejskim i mezopotamskim utjecajima. Egipat. zlatarski radovi ← XIII <em>st. </em>sadrže mnoge dragocjene posude i nakit, koji se nadovezuju na tradiciju Tutanhamunova doba. I kasnije, sve do ← VI <em>st.,</em> održavali su egipat. zlatari svoje lik. tradicije i visok domet tehničkoga postupka. — Asir. z. poznato je gotovo samo prema prikazima na reljefima palača. Fenički radovi ← XI do ← VII <em>st.</em> odrazuju eklekticizam majstorâ koji su preuzimali motive iz egipat. i mezopotamske umjetnosti. Zacijelo su fenička djela utjecala na etrurske zlatare ← VII <em>st.</em> koji su vrlo obilno primjenjivali orijentalne uzore u izvanrednoj tehnici filigrana i granulacije.<br /> U Grčkoj se od ← VIII <em>st.</em> javljaju zlatni predmeti s motivima izvedenim u geometrijskom stilu i s izrazitim utjecajima Bliskog istoka. U ← VII <em>st.</em> grč. z. izvanredno je razvijeno na egejskim otocima, osobito na Melosu, te pokazuje veze s maloazij. grč. naseljima. Vladari Lidije, čuvene po bogatstvu zlata (ovdje je u ← VII <em>st.</em> kovan i najstariji metalni novac), darivali su Delfima i drugim grč. svetištima brojne zlatarske radove. Jonsko z. ← VI <em>st.</em> utjecalo je i na Etruriju, gdje se tada proizvodi mnogo vrlo kićenoga nakita. Otada grč. z. utječe na proizvodnju zlatarskih predmeta u Srednjoj i Zap. Evropi. Grobovi prethelenističkoga doba (← V <em>st</em>.) u Trebeništu sadrže zlatne grobne maske i brončano posuđe s grč. motivima; nakit ima djelomice srodnosti s onim iz najbogatije nekropole klasične Grčke u Eretriji, a djelomice i s etrurskim. — Perz. z. ← VI i ← V <em>st. </em>(doba Ahemenida) obuhvaća posuđe sa stiliziranim biljnim i drugim motivima te nakit urešen glavama različitih životinja. Brojne zlatarske radionice toga perioda izvozile su svoje produkte u daleke krajeve. U nekim grobovima juž. Rusije nađeni su krasni predmeti perz. proizvodnje iz sredine ← V <em>st.</em> i iz ranoga ← IV <em>st. </em>Nalazi iz Panađurišta u Bugarskoj s kraja ← IV <em>st.</em> pokazuju perz. i grč. utjecaje na domaće tračke zlatare. — U periodu od ← V do ← II <em>st.</em> nastalo je u Grčkoj i u krajevima koji su bili naseljeni Grcima mnoštvo kvalitetnoga srebrnog posuđa i nakita, koji očituju izrazito grč. značajke u tematici figuralnih prizora, u ornamentici i u načinu obradbe. — Helenistički utjecaji jaki su još i kod djela iz ranoga rim. carskog doba (nalazi u Pompejima, u vili kod Boscorealea, kod Hildesheima, kod Berthouvillea i dr.); mnoga od tih djela nastala su zacijelo u grč. radionicama ist. dijelova Carstva, a neka su Grci i signirali. Helenističke tradicije održale su se u Rimskom Carstvu još nekoliko stoljeća. Od III <em>st.</em> koristi se kao nakit i zlatan novac, pa se oko lika cara izvode različiti ukrasi osobito u tehnici ažuriranja (narukvice, ogrlice i drugi predmeti).<br /> Nomadski stočari eurazij. stepa razvili su u periodu od ← I do I tisućljeća svoju zlatarsku umjetnost, u kojoj su se isprepletali kin., iranski i grč. elementi. U sklopu toga kult. kruga razvila se skitska umjetnost u juž. Rusiji i u minusinskom basenu te u kin. dijelu Ordosa ( ← VI do ← III <em>st.</em>). Dekoracija dijelova konjske opreme, oružja, posuđa i drugih predmeta prikazivala je životinje u međusobnoj borbi ili ljude u lovu na životinje, a često su na liku neke životinje prikazali i niz sitnih likova drugih životinja. Nalazi u grobnim humcima Pazyrika u Visokom Altaju pripadaju periodu kulture Tagar (između ← IV i ← I <em>st.</em>), koja je bila u vezi sa Sarmatijom, Baktrijom i Perzijom (zlatni torkvesi sa životinjskim likovima, naušnice, dijademi, kadšto uređeni raznobojnim kamenjem uloženim u pregrade). Pored skitske umjetnosti, u kojoj su prevladavali životinjski likovi, razvijala se i sarmatsko-iranska umjetnost, koja je u juž. Rusiji potisnula skitske utjecaje prije dolaska Gota u III <em>st.</em> U sarmatskim zlatarskim djelima ← III do VI <em>st.</em> (zlatne posude s reljefima, dijademi i dr.) postepeno prevladavaju umetnuto biserje, ametisti i različito drugo kamenje, koje sve više zahvaća čitavu površinu nakita i ostalih predmeta, tako da se metalni dijelovi ograničuju gotovo samo na ležajeve. Helenizirani Sarmati ili sarmatizirani Heleni, povučeni valovima Gota, prenijeli su u Porajnje, Francusku, Englesku, Španjolsku i sjev. Afriku tu »barbarsku« umjetnost, koja se svojim kolorističkim efektima razlikovala od klasičnog ant. plastičnog izraza. Mnogi grobovi u Evropi, od V do IX <em>st.,</em> sadrže narukvice, ogrlice, fibule, ukrasne ploče i dr. predmete prekrivene uloženim kamenjem ili raznobojnim staklom.<br /> Već od IV <em>st.</em> primjenjivala se na metalnim predmetima kasno-ant. umjetnosti tehnika rovašenja, koja je utjecala na germ. umjetnost sjev. od Alpa. Potkraj IV <em>st.</em> prenijeli su Huni i Alani na germ. Sjever i tehniku ulaganja raznobojnoga kamenja i stakla, koja je bila proširena osobito u Perziji, u krajevima oko Kavkaza i Crnoga mora; već u ranom V <em>st.</em> javljaju se kod Germana različiti predmeti izvedeni na taj način (kopča iz Wolfsheima). Najljepši su primjerci tog umijeća ukrasi na maču i drugim predmetima iz groba Hilderika kod Tournaija, posuđe i ostali nalazi iz Petroase u Rumunjskoj, zlatne krune zapadnogotskih vladara VII <em>st.</em> iz Guarrazara kod Toleda te korice evanđelistara kraljice Teodolinde u Monzi. Čuveni zlatar Merovinga, <em>Eligije,</em> izrađivao je u prvoj pol. VII <em>st.</em> različite predmete u toj tehnici (ulomak križa kralja Dagoberta iz St.-Denisa).<br /> Od kraja VIII <em>st.</em> upotrebljava se u Srednjoj i Sjev. Evropi tehnika emalja koja se na nekim zlatarskim predmetima povezuje s motivima prepletenih životinjskih likova (starije korice iz Lindaua, moćnik u Engeru). U doba karolinške umjetnosti nastao je zlatni oltar (»Paliotto«) St. Ambrogia u Milanu (prije 835); iz druge pol. IX <em>st.</em> potječu korice »zlatnoga kodeksa« u Regensburgu (oko 870), psaltir Karla Ćelavog (Pariz, Bibliothèque Nationale) i prenosivi zlatni oltar Arnulfa Koruškog (oko 870; München, Reiche Kapelle).<br /> U Bizantu su izrađena mnoga dragocjena zlatarska djela, osobito u X і XI <em>st. </em>Sačuvani primjerci svjedoče о izvanrednom majstorstvu bizant. zlatara (stauroteka Dijecezanskog muz. u Limburgu/L.; »Pala d’oro« bazilike sv. Marka u Veneciji; emalji krune Konstantina Monomaha iz sredine XI <em>st.</em> u Budimpešti, Nemzeti múz.; pozlaćena srebrna zdjela riznice u Halberstadtu; pozlaćen srebrni relikvijarij XI/XII <em>st.</em> u Parizu, Louvre).<br /> Obnova stare iranske umjetnosti manifestira se u toku od gotovo pet stoljeća vladavine Parta na području između Eufrata i Inda (← 256 do 226) brojnim zlatnim predmetima koji su urešeni filigranom, često s uloženim kamenjem. U doba Sasanida (226—637) razvila se proizvodnja kvalitetnoga zlatnog i srebrnog posuđa s likovima životinja i ptica ili prizora iz lovova u reljefu. Sasanidsko zlatarstvo utjecalo je i na kasnije islamsko, osobito u doba Abasida (749—1258), kad se naročito u iranskim pokrajinama izrađivalo različito posuđe i pribor od plemenitih kovina, koji su često urešeni kloazoniranim emaljem i dragim kamenjem. U doba Abasida i Fatimida izrađivali su zlatari X i XI <em>st.</em> drveće s pticama i čitave vrtove od plemenitih kovina, kadšto urešene draguljima i emaljem, a i mnoštvo nakita. Posuđe je nastavljalo, uz neke izmjene, sasanidske tradicije; na njemu postepeno dolaze, umjesto reljefnih, gravirani i vrlo plošno tretirani motivi. Sve brojnije i sve češće ulaze u kompoziciju ornamenta arabeske: u cijelom islam. svijetu upotrebljava se niello a kloazonirani emalj osobito u Egiptu i u Španjolskoj od XI <em>st.</em> Na zlatan nakit stavlja se, pored filigrana, biserje i drago kamenje. U Indiji, u Iranu i u Turskoj često se oružje ukrašuje zlatom i srebrom, a u XVI i XVII <em>st.</em> nastalo je u Iranu i u Turskoj mnogo zlatnoga posuđa često urešenoga dragim kamenjem.<br /> U X i XI <em>st.,</em> u vrijeme dominacije otonske umjetnosti, razvile su se mnoge zlatarske radionice u Zap. Evropi, osobito u mjestima na Rajni i Maasi. Sačuvani relikvijariji, korice knjiga, križevi i drugi predmeti mogu se pripisati radionicama Trier, Mainz, Basel, Reichenau, Metz, Aachen, Essen, Fulda, Hildesheim, Regensburg i dr. U Španjolskoj je u IX і X <em>st.</em> nastalo nekoliko karakterističnih križeva, a u XI <em>st.</em> izvanredni kaleži samostana Silos i crkve u Leónu, te nekoliko relikvijarija. Portugal ima iz XII <em>st.</em> značajne kaleže a iz ranoga XIII <em>st.</em> procesijski križ u Coimbri. U Italiji se na djelima lokalnih radionica X і XI <em>st.</em> opaža utjecaj bizant. umjetnosti, a u XII <em>st.</em> ističe se normansko z. Sicilije, također s različitim bizant. elementima (emalj, figuralni motivi i dr.).<br /> Kijev je u XI i XII <em>st.</em> čuven po svojim zlatarskim djelima s kloazoniranim emaljem, a Novgorod se u to vrijeme ističe osebujnim kaležima-kraterima i kupolastim darohranilnicama (sionima). Sačuvani su iz XII i XIII <em>st.</em> vrijedni zlatarski predmeti vladimirsko-suzdaljske Rusije. U srednjovj. Gruziji ukrašavali su niellom i kloazoniranim emaljem kvalitetne predmete rađene u tehnici iskucavanja (križevi iz X <em>st.</em> majstora <em>Asata,</em> hahuljski »skladenj« [sklopnik] iz XII <em>st.</em> urešen emaljem).<br /> Među proizvodima radionica uz obale Maase ističu se u XII <em>st.</em> djela majstora <em>Godefroya</em> <em>de</em> <em>Claire</em> iz Huya i <em>Nicolasa</em> <em>de</em> <em>Verdun</em> (1181; prizori izvedeni u emalju na ambonu u Klosterneuburgu kod Beča). Na donjoj Rajni glav. je zlatarsko središte bilo u Kölnu. U sjev. Njemačkoj važna su, pored proizvoda radionice u Fritzlaru, djela majstora <em>Rogera</em> iz benediktinskoga samostana Helmarshausen (oko 1100), sačuvana u Paderbornu i okolici te u Herfordu i Trieru. Oko 1200 nastaju vrijedna zlatarska djela u Freiburgu i. B. — Iz XIII <em>st. </em>potječe niz djela sljedbenika Nicolasa de Verdun u području oko Maase. U mjestu Oignies kod Namura ukrasio je niellom oko 1230 kalež, korice evangelijarija i jedan relikvijarij vješt zlatar <em>Hugo d’Oignies.</em> Donje Porajnje bilo je također pod utjecajem Nicolasa de Verdun, a zapadniji krajevi Njemačke, osobito Donja Saska i Vestfalija, radije su u to vrijeme preuzimali elemente iz bizant. umjetnosti. — U Francuskoj su se u XII i XIII <em>st.</em> razvile izvrsne radionice u St-Denisu (zlatni i srebrni okovi posuda i dr.) i u Limogesu (champlevé-emaíj). — Na sjeveru i krajnjem zapadu Evrope dugo su se održale tradicije iz doba Seobe naroda, osobito u Norveškoj, Švedskoj i Danskoj do XII <em>st.,</em> no postepeno su sve više onamo prodirali utjecaji zlatarskih radionica na Maasi i Rajni. Irska je također još u XII <em>st.</em> nastavljala ranosrednjovj. tradicije s nekim romaničkim izmjenama. U Engleskoj pokazuje u poč. XIII st. čuven pozlaćeni brončani svijećnjak crkve u Gloucesteru motive prepleta sa životinjskim elementima.<br /> Od XIII <em>st.</em> u Evropi se postepeno počinju žigosati zlatarska djela. Taj postupak, uveden zbog kontrole legure i ispravnosti rada, olakšava povijesti umjetnosti da utvrdi mjesta postanka pojedinih radova a često i njihove autore. Žigosanje zlatarskih proizvoda gradskim znakom vrši se u Francuskoj već 1275, a uskoro zatim i u nekim njem. gradovima.<br /> Poslije 1300 zlatarska djela Zap. Evrope sve češće imitiraju gotičku arhitekturu, a ukrasi na njima izvedeni su prozirnim emaljem na srebru ili zlatu koje je gravirano. Izrađuju se i emaljirana djela u visokom reljefu ili u punoj plastici (»zlatni konjić«, oko 1404, u Altöttingu, vjerojatno franc. rad). U XV <em>st. </em>razvilo se u Francuskoj slikanje emaljem na bakru. Važna su zlatarska središta u XIV <em>st.</em> bila Pariz, Konstanz, Basel i Strasbourg. U Firenci se već 1335 tražilo da pojedini majstori stavljaju žigove na svoje produkte, a u Montpellieru je pored majstorova znaka morao biti i gradski. Otada se postepeno u Evropi razvio sistem žigosanja (punciranja) zlatarskih radova žigom s imenom majstora i gradskim žigom. Neki su gradovi i zemlje (npr. Francuska) uveli kompliciraniji način žigosanja zbog veće sigurnosti u provjeravanju kvalitete.<br /> U Italiji su u XV <em>st.</em> pri izvedbi zlatarskih radova često sudjelovali istaknuti slikari, kipari i graditelji. <em>Verrocchio, A. Pollaiuolo</em> i <em>Michelozzo</em> bili su pozivani da sudjeluju kod izvedbe srebrnog glav. oltara (dorsale) firentinskoga baptisterija, a križ baptisterija izveli su u srebru i emalju 1459 <em>A. Pollaiuolo, В. Betti</em> i <em>M. Dei. </em>Poznata su i djela mnogih majstora drugih tal. lokalnih radionica (npr. u prvoj pol. XV <em>st. Nicola</em> <em>da Guardiagrele</em> je izvanredno razvio tradicionalni tip raspela u Abruzzima).<br /> U Rusiji su iz XIV <em>st.</em> sačuvani dragocjeni moskovsko-suzdaljski radovi u filigranu s emaljem te s tiještenim, iskucavanim i lijevenim dijelovima (okovi evangelijarija iz 1343 i 1392). U XV <em>st.</em> izveo je zlatar <em>Amvrosij</em> u Troicko-Sergijevskoj lavri kraj Moskve (oko 1426—94) moćnik, križ i »skladenj« (1456). Moskovski veliki knez Ivan III nastojao je privući u Rusiju dobre majstore iz Zap. Evrope, pa je među ostalima na njegovu dvoru radio 1476 i zlatar <em>Tripun iz Kotora</em>; mlet. poslanik na rus. dvoru zabilježio je u svojim uspomenama da ga je zadivila ljepota Tripunovih djela. U XVI <em>st.</em> radili su u moskovskom Kremlju dobri domaći i strani zlatari (okov ikone iz 1586 u moskovskom Hist. muzeju).<br /> U Španjolskoj je obilan uvoz amer. zlata omogućio u XVI <em>st.</em> intenzivniji razvoj zlatarstva. Nastavljena je tradicija izradbe velikih kustodija, a njihova je raskoš dosegla vrhunac u izvanrednim radovima majstora iz obitelji <em>Arfe.</em><br /> Djelovanje <em>Benvenuta Cellinija,</em> najznačajnijega majstora svoga doba, znatno je utjecalo ne samo na tal. nego i na franc. zlatarstvo. U XVI <em>st.</em> u Francuskoj je renesansa nadvladala gotičku tradiciju i stvorila vrlo raskošna djela (kalež u St-Jean-du-Doigt). Uvođenjem džepnih satova zlatari su dobili nove zadatke pri izradbi kućišta za mehanizme, koje su izvodili urari. Crteži <em>Étiеппеа Delaunea </em>(1528—1583) održali su se do XVII <em>st.</em> kao predlošci za gravure i ukrase u emalju na kućištima satova. U Engleskoj je <em>H. Holbein ml.</em> radio nacrte i modele za radove u zlatu i srebru. Od XV do XVII <em>st.</em> značajan je žičani emalj, kojim su ukrašivani radovi zlatara osobito u Ugarskoj, njem. zemljama i u Poljskoj. Veoma intenzivna zlatarska proizvodnja XVI <em>st.</em> u Augsburgu i u Nürnbergu stvorila je niz raznolikih, izvanredno kićenih djela, koja se djelomice mogu porediti sa čuvenim radovima Cellinija. U Nürnbergu su djelovale od sredine XVI do sredine XVII <em>st.</em> radionice članova obitelji <em>Jamnitzer,</em> od kojih su najvještiji majstori bili Wenzel i Christoph. Pored njih se u istom gradu ističe <em>Hans</em> <em>Petzolt</em> (1551—1633), a u sjev. Njemačkoj <em>Anton Eisenhoit</em> (1544—1605).<br /> Holand. majstor <em>Adam van Vianen</em> (oko 1555—1627) dao je niz originalnih zlatarskih umjetnina i znatno utjecao na svoje suvremenike, majstore u Holandiji, Engleskoj i Njemačkoj. Njegov brat <em>Paul van Vianen</em> (1560—1614) bio je pod Cellinijevim utjecajem i izveo nekoliko izvanrednih djela za dvor cara Rudolfa II u Pragu. Pored članova porodice van Vianen ističe se u XVII <em>st. Johannes</em> <em>Lutma st.</em> u Amsterdamu (njegova djela se čuvaju u Rijksmus.). Nakon 1660 prevladava pod utjecajem dvora Louisa XIV umjereni barok Ch. Le Bruna. Među brojnim franc. zlatarima toga doba čuven je <em>Claude</em> <em>Ballin.</em> Izvanredan ukus pariskih majstora pribavljao im je narudžbe i za dvorove Španjolske, Njemačke, Italije i Rusije. Znatan broj zlatara protestanata napustio je Francusku nakon opoziva Nanteskog edikta (1685), pa su neki prešli u Englesku a drugi u Holandiju, šireći utjecaj franc. umjetnosti. U Engleskoj je od tih izbjeglica došao na glas <em>Paul de</em> <em>Lamerie,</em> koji je u prvoj pol. XVIII <em>st.</em> izveo niz djela visoke umjetničke kvalitete.<br /> Stil rokoko koji je prevladao na dvoru Louisa XV, širio se i u franc. zlatarstvu osobito gravurama <em>Jeana Beraina</em> i <em>Juste-Aurèle</em> <em>Meissonniera;</em> majstorski su izvodili najraznovrsnija, veoma dekorativna djela, pored ostalih, <em>J.-N. Roëttiers, Thomas</em> <em>Germain</em> i <em>François-Thomas</em> <em>Germain</em> ne samo za francuski nego i za mnoge druge dvorove. — Utjecaj rokokoa odrazio se osobito u Njemačkoj i na jugu Italije. Njem. zlatarstvo rokokoa neobično je bujno i slobodno. Sklonost prema raskoši i naturalizam očitovali su se u djelima <em>Johanna</em> <em>Melchiora Dinglingera</em> (1664—1731) koji je radio u Dresdenu za dvor Augusta Jakoga kompozicije s mnogo plastičnih likova (»Dvor velikoga mogula u Delhiju«, 1701—09; »Parnas kemičara«). U Španjolskoj je također zavladao franc. rokoko, a i Rusija je rado primala isprva njem. a zatim pariske zlatare, koji su ondje širili zapadnjačke oblike i dekorativne motive u zlatarstvu i emalju. U XVII <em>st. </em>bile su čuvene zlatarske radionice u Jaroslavl’u, Stroganovih u Sol’vyčegodsku i dr. Majstor <em>Ivan Popov</em> s drugovima izveo je u Moskvi 1637—38 sedlo urešeno emaljem, a vrstan majstor u iskucavanju zlatarskih radova bio je <em>Gavrilo Ovdokimov</em> u moskovskoj oružani. Potkraj toga stoljeća istakli su se svojim graverskim radovima u niellu <em>Afanasij Truhmenski</em> i <em>Vasilij Andrejev.</em> U poč. XVIII <em>st. </em>radili su u moskovskom Kremlju portretne minijature na emalju <em>Grigorij Musikijski</em>, <em>Andrej</em> <em>Ovsov</em> i dr. Niellom urešene predmete proizvodio je sredinom XVIII <em>st. M. Klimšin</em> u Velikom Ustjugu. Tu je 1761 osnovana manufaktura radova u niellu i emalju <em>A.</em> i <em>S.</em> <em>Popova.</em> Potkraj XVIII <em>st.</em> razvila se i u Tobolsku u Sibiru proizvodnja predmeta ukrašenih niellom.<br /> Međutim se u Francuskoj od sredine XVIII <em>st.</em> razvio u zlatarstvu, kao i u drugim granama lik. umjetnosti, rani klasicistički smjer. Za franc. dvor i za neke strane dvorove izrađivao je u to vrijeme različite predmete <em>Robert-Joseph</em> <em>Auguste </em>kao najistaknutiji majstor među brojnim drugim darovitim zlatarima Francuske.Kasnije su Napoleonovi arhitekti <em>Charles Percier</em> i <em>Léonard Fontaine</em> izrađivali nacrte i za zlatarska djela. Pored <em>Henrija Augustea</em> (Robertova sina) došli su tada na glas svojim radovima <em>Guillaume</em> <em>Biennais</em> i <em>Jean-Baptiste Odiot.</em> Pomoću strojeva razvio je Odiot opsežnu, znatnim dijelom mehaniziranu proizvodnju, ali je istodobno izvodio i pojedine komade i ručno (npr. toaletni pribor za Mariju Lujzu po Prud’honovim nacrtima). Nakon Restauracije zavladali su ponovno stilovi (rokoko, neogotika, neorenesansa). Proizvodnja se sve intenzivnije mehanizirala, a električnim, galvanskim postupcima olakšano je posrebrivanje i pozlaćivanje predmeta od različitih legura. U Francuskoj je u doba Napoleona III zlatar <em>Charles Christofle</em> osnovao tvornicu metalne robe; njegovi nasljednici uspjeli su održati do danas ugled kvalitetne i suvremene proizvodnje. Među kreatorima Drugoga Carstva najviše je uspjeha postigao <em>Froment-Meurice </em>(1802—1855) velikim štitom, namijenjenim kao nagrada pobjedniku na trkama, zatim pokaznicom, koju je kraljica Amélie darovala papi, i drugim djelima, eklektički komponiranima u stilu historicizma.<br /> U Engleskoj je masovnu proizvodnju surogata omogućio već od sredine XVIII <em>st.</em> nožar <em>Thomas</em> <em>Bolsover</em> u Sheffieldu, primijenivši u proizvodnji posrebrenih predmeta postupak umetanja deblje bakrene ploče između dviju tanjih srebrnih, koje bi valjanjem međusobno prionule. Stari sheffieldski proizvodi izrađivali su se na taj način; kasnije je i tu prevladalo električno platiranje (Elkington, 1840). Za klasicističke zlatarske kompozicije radio je nacrte John Flaxman (»Ahilov štit«), a ostvarivala ih je tvrtka »Rundel and Bridge«, te najistaknutiji engl. zlatar toga doba <em>Paul Storr.</em> Golemi, okrugli klasicistički pladnjevi s reljefnim prizorima pretvaraju se u doba romantizma u dekorativne štitove; za Elkingtona radi <em>Léonard Morel-Lardeuil</em> štit s reljefnim scenama iz Miltonova »Izgubljenoga raja«. Za kraljicu Viktoriju izveo je isti majstor kićen ukras za stol. U Njemačkoj je Karl Friedrich Schinkel crtao posudu za krštenje i vrč za kraljevsku obitelj (izveo <em>George</em> <em>Hossauer</em> u Berlinu 1831), te mnoge druge klasicističke nacrte. Grad Berlin poklonio je Fridriku Vilimu IV štit s alegorijskim likovima pojedinih grana privrede i kulture (nacrt Wilhelm Stier, izvedba Hossauer). Isti je vladar 1847 poklonio princu od Walesa »štit vjere«, koji u klasicističkim kompozicijama prikazuje Kristov život i put Fridrika Vilima na krštenje princa. Između 1840 i 1880 nastaju također u Njemačkoj i u Austriji (Berndorf) tvornice, koje mehanizirano proizvode surogate zlatarskih djela u ponebrenoj alpaki ili srodnim legurama, većinom u stilu neorenesanse, koji su smatrali »staronjem. stilom« (Altdeutsch). I u Rusiji je romantizam doveo do obnove srednjovj. oblika u različitim zlatarskim djelima (napose u liturgijskom priboru) s ukrasom izvedenim u raznobojnom emalju, a često i u niellu ili tehnici tauširanja. Masovna je mehanizirana proizvodnja zlatarske robe u tvornicama Ovčinikova u Moskvi i Sazikova u Petrogradu i u Moskvi, gdje radi nekoliko stotina radnika. Petrogradski majstor <em>Gustav Fabergé</em> koncipirao je potkraj stoljeća mnoštvo originalnih nakita, čime je došao na glas u Rusiji i izvan njenih granica. U obnavljanju starih nacionalnih tehnika i motiva Talijani također rade neorenesansna zlatarska djela. <em>Castellani</em> ponovno pronalazi postupke fine etrurske granulacije i filigrana. Španjolci pedesetih godina XIX <em>st.</em> uskrsavaju tip golemih pokaznica, a <em>Zuloaga</em> sedamdesetih godina stvara posuđe urešeno maurskim tehnikama tauširanja zlata i srebra. Skandinavski narodi i Irci također obnavljaju umijeće i motive staroga filigrana.<br /> Američki tvorničar <em>Tiffany</em> primijenio je sedamdesetih godina jap. postupke u kombiniranju raznobojnih legura, pa je proizvodio posuđe ukusnih oblika sa slikovitim motivima cvijeća, ptica, riba i sl. Drugi Američanin, <em>Gorham, </em>u tvornici u Providenceu, služio se matricama od čelika, što ih je vješto uresio različitim motivima <em>G. Heller.</em> Na jednostavnim suvremenim oblicima mehanički se oponašalo pomoću strojeva bogatstvo baroknih ornamenata.<br /> Pokret za ostvarenjem »nove umjetnosti« (Art nouveau, Stil 1900), potkraj XIX <em>st.</em> prekinuo je oponašanje hist. stilova, tražeći inspiracije u izvornijoj, slobodnijoj kretskoj umjetnosti i u egzotičnim jap. uzorima i nastojeći po ugledu na prirodu dati zlatarskim radovima funkcionalne oblike, koji bi imali ljepotu skladnih razmjera i organskoga nastanka iz nepatvorena materijala. To bi se postizalo tehnikama koje najbolje odgovaraju osobinama materijala, prikladnoga za određenu namjenu. <em>Peter</em> <em>Behrens, Josef</em> <em>Olbrich</em> i <em>Henry</em> <em>van</em> <em>de</em> <em>Velde</em> uputili su suvremeno z. novim smjerom. Osobito je van de Veldeovo srebrno posuđe (kadšto s bjelokosnim dršcima) pokazalo sve prednosti i odlike »nove umjetnosti«. U Austriji su uspjele koncepcije ostvarili <em>Joseph</em> <em>Hoffmann, Kolo Moser</em> i <em>Carl</em> <em>Otto</em> <em>Czeschka.</em> Oblike »nove umjetnosti« ubrzo su prihvatile, među ostalim, u Francuskoj tvornica Christofle, u Njemačkoj »Württembergische Metallwarenfabrik« i tvornica Plewkiewicz u Varšavi.<br /> Originalnošću novih zamisli u nakitu prednjačio je u Francuskoj <em>René Lalique,</em> a u crkvenoj umjetnosti <em>Maurice Poussielgue.</em> U Engleskoj, koja je i u baroku voljela jednostavne oblike, već je sedamdesetih godina XIX <em>st.,</em> nakon romantizma prerafaelita, <em>Christopher</em> <em>Dresser</em> davao trijezne, funkcionalne prototipove za industrijsku proizvodnju srebrnih garnitura. U kontinentalnoj Evropi razvio se, nakon mekih oblika, što su se povodili za organskim uzorima iz prirode, oko 1910 geometrijski smjer, koji je svojim načelima i primjerima bolje odgovarao mašinskoj masovnoj proizvodnji i njenim postupcima lijevanja, tokarenja i tiskanja. Potaknut idejama A. Loosa i W. Gropiusa te kreacijama <em>C. F. Annesley</em> <em>Voyseya,</em> tu je predvodio »Werkbund« i kasnije »Bauhaus«, a Nijemac <em>F. H. Ehmcke,</em> Danae <em>Georg</em> <em>Jensen</em> i Parižanin <em>Jean</em> <em>Puiforçat</em> dali su vrlo dobra rješenja za najraznovrsnije predmete. Pored Christoflea pošle su i druge franc. tvornice (Henin, Fouquet-Lapar) tim smjerom geometriziranja, kojemu su se priklonile i mnoge radionice u drugim zapadnoevr. zemljama. U toku daljnjih decenija prve pol. XX <em>st.</em> vodili su u tom čistom funkcionalnom smjeru u zlatarstvu, pored Nijemaca, osobito Danci i Šveđani. Sredinom stoljeća u nekim je zemljama novi prosperitet, nakon Drugoga svjetskog rata, omogućio ostvarenje težnja za slobodnim, bujno razvedenim, organskim oblicima, srodnima baroku i rokokou. Taj je smjer našao pristaša ne samo u Francuskoj, gdje je velikom izložbom u Parizu manifestirana sklonost izrazima baroka, nego i u Italiji gdje, pored braće <em>Mirka</em> i <em>Afra Basaldella</em>, Sicilijanac <em>Franco</em> <em>Canilla</em> stvara oko 1960 predmete koji su srodni najslobodnijem rokokou. Taj smjer pruža najširu slobodu za individualne kreacije, dok istodobno geometrijski funkcionalizam, srodan konstruktivističkom ogranku apstraktne umjetnosti, pronalazi i nadalje uspjele nacrte za tvorničku proizvodnju srebrne i druge metalne robe šire potrošnje.<br /> Indija. Zlatarsku tradiciju na Širem području Indije (s današnjim Pakistanom) posvjedočuju nalazi zlatnih i srebrnih predmeta u Mohenjo Dāro (od sredine ← III do sredine ← II tisućljeća). Razvitak tih obrta u kasnijim stoljećima može se pratiti djelomice po rijetkim nalazima a više po tekstovima Veda po kiparskim i slikarskim prikazima zlatarskih radova na spomenicima iz← II do IV <em>st.</em> Oblici nakita, posuđa i drugih predmeta očuvali su se tradicijom, pa postoje primjerci iz kasnijeg doba, po lik. prikazima veoma slični starijim radovima. Još u ranim stoljećima n. e. opažaju se perz. (ahemenidski) utjecaji, pored kojih su djelovali hinduizam i budizam kao i helenističko-baktrijski a djelomice i skitski utjecaji. Majstori indij. zlatarstva primjenjivali su iskucavanje, graviranje, ažuriranje, filigran s granulacijom i obojene staklene paste u pregradama. Doba cvata indij. kulture u razdoblju vladavine Gupta i poslije njih (IV—X <em>st.</em>) u zlatarstvu je također znatno bolje dokumentirano onodobnim lik. prikazima i pisanim izvorima negoli sačuvanim predmetima.<strong><br /> </strong>U toku prve pol. II tisućljeća šire se, uslijed islam. osvajanja, na indij. području postepeno nove tehnike, a napose tauširanje. Osobito od XVI <em>st.</em> razvilo se raskošno ukrašivanje oružja, a različite tehnike zlatarstva postigle su visok stupanj umijeća u mnogim mjestima, gdje su moguli podupirali lokalne majstore. Najbolje zlatare preselili su u Delhi i u Agru, a po radovima u emalju čuveni su otada Jaipur i druga mjesta sjev. Indije. Majstori Kašmira postižu veoma dekorativne efekte na predmetima od pozlaćenog srebra režući u nj biljne motive tako da srebro ponovno postaje vidljivo ispod zlatne površine; u Travankuru ulažu u čelik zlatne umetke s biljnim ornamentima Dravida; Gujarat je čuven po iskucanim predmetima od zlata i srebra; na Сеуlonu je razvijena granulacija s filigranom i uloženim kamenjem, a pored toga i druge vrste zlatarskih tehnika.<strong><br /> </strong>Kina. Iskapanja kod Anyanga, kin. prijestolnice u doba din. Shang-Yin, otkrila su zanimljiva zlatarska djela ← XIV do← XII <em>st.</em> Iz doba din. Chou (← 1027 do ← 249) među rijetkim sačuvanim spomenicima zlatarstva važni su: zlatan držak bodeža urešen karakterističnim kin. uglatim prepletima na proboj, zlatne i srebrne kuke za odjeću te različiti ukrasi, a pored toga često se je, osobito od ← VI do ← II <em>st.,</em> ulagalo zlato i srebro u brončano posuđe ili je služilo kao ležaj pri aplikaciji dragoga kamenja. Srebrno posuđe ranih razdoblja većinom je lijevano i manjih je dimenzija, te se povodi za oblicima i tehnikom brončanih posuda. U ← III <em>st.</em> primili su Kinezi, vjerojatno iz Indije, granulaciju i filigran; u toj su tehnici postigli kasnije izvanrednu vještinu. U razdoblju Han (← 206 do 220 n. e.) ulagali su u podlogu od laka ornamente izrezane iz srebrnog lima. Taj način rada primjenjivao se na različitim predmetima osobito od VII do X <em>st. </em>Iz doba din. Han potječe kopča za pojas s prikazom pet zmajeva, iskucana u zlatu i urešena granulacijom i tirkizima. U doba din. T’ang (618—906) pod utjecajem perz. (sasanidskih) uzora izrađeno je u Kini mnogo raznovrsnoga srebrnog posuđa, koje svojim oblicima i ukrasima pokazuje perz. podrijetlo, a finoćom izradbe čak nadmašuje uzore. Najstariji primjerci još su sigurno djela perz. zlatara, koji su pred nadiranjem islam, osvajača prebjegli u Kinu, gdje su našli darovite učenike i sljedbenike. Neki predmeti doba T’ang (posuđe, ukosnice) pokazuju indij. elemente (osobito često lotos). Od sredine VIII <em>st.</em> osamostalili su se kin. majstori, preuzimajući uzore izravno iz prirode (cvjetove, plodove, školjke) i stvarajući vlastitom invencijom oblike i ukrase. U razdoblju Sung (960—1279) odlikuje se umijeće kin. zlatara osobito nakitom u filigranu, a često urešenim dragim kamenjem i biserima te modrim perjem zimoroda. Posuđe od zlata i srebra ističe se ljepotom izvedbe ponovno u doba dinastija Yüan i Ming (1280—1644), a urešeno je motivima cvijeća, zmajeva i feniksa, te kadšto dragim kamenjem. U XIV <em>st.</em> preuzeli su Kinezi i tehniku kloazoniranog emalja, pa već u XV <em>st.</em> stvaraju majstorska djela te vrste. Veoma mnogo metalnih predmeta nastalo je u doba din. Ch’ing (1644—1912); oni su dijelom imitirali davne uzore iz vremena dinastija Shang-Yin i Chou. Varijante XVIII <em>st.</em> bile su donedavna potcjenjivane, jer su ih prosuđivali po kvaliteti uzora, no u novije vrijeme uočuje se sve više vještina tih kasnih majstora. Potkraj XVII i u poč. XVIII <em>st.</em> razvio se pod utjecajem evr. trgovaca tzv. kantonski emalj, rađen na bakru, koji imitira uzorke kin. porculana; sami Kinezi zovu ga »stranim porculanom«. U novije vrijeme proizvode se vješto filigranski i drugi zlatarski predmeti za izvoz, najčešće po tradicionalnim uzorima.<strong><br /> </strong>Koreja. Oko početka n. e. uvedena je pod utjecajem Kine u Koreji obradba zlata i srebra. Najstariji sačuvani primjerci većinom su kin. import. U V—VI <em>st. </em>korejski su zlatari razvili vlastite oblike (karakteristične zlatne krune s visokim ukrasima poput stiliziranoga drveća, lisnatim privjescima i ukrasima od zelenog jadea; pojasi, pločice, privjesci, narukvice, prstenje). Iz razdoblja Kоrуō (918—1392) također su poznati raznovrsni nakit i drugi predmeti, koji uz kin. utjecaj pokazuju izvorne korejske elemente ili verzije (srebrni vrč sa zlatnim ukrasima iz XI/XII <em>st.</em>) koji nemaju premca među kin. produktima zlatarstva.<strong><br /> </strong>Japan je preuzeo obradbu metala iz Koreje, pa najstariji nakit iz ranih stoljeća n. e. pokazuje korejske tipove. Kin. utjecaji vide se na pozlaćenom ukrasu oružja; u razdobljima Asuka (552—645) i Nara (645—794) budistički obredni pribor pokazuje kin. karakteristike, pa su ga zacijelo radili kin. majstori ili njihovi jap. učenici. U doba Heian (794—1185) javljaju se mnogi izvorni jap. elementi u motivima izvedenim pozlatom, posrebrivanjem i graviranjem na brončanim predmetima. Ljepši primjerci potječu iz razdoblja Kamakura (1185—1392), kad se osobito razvilo ukrašivanje oružja zlatom i srebrom. Tada se više ne izrađuju ni nakit ni drugi predmeti od dragocjenih kovina. U periodu Muromachi (1392—1573) proslavila se obitelj <em>Goto</em> izvanrednim ukrasima oružja, osobito zlatnim reljefima na jabučicama mačeva. Majstori iz te porodice nastavili su obiteljsku tradiciju izvrsnim djelima i u slijedećim razdobljima (Momoyama i Edo, 1573—1868), kad se javljaju i umjetnici porodice <em>Umetada</em> (čuveni Myoju) te različitih mjesnih škola Nare, Yokoye i dr. U pokrajini Kaga izrađivali su u razdoblju Edo različite predmete od metala urešene zlatnim i srebrnim ulošcima. Upravo u bezbrojnim sitnim motivima od zlata i srebra na bakru ili bronci pokazali su Japanci izvanredne umjetničke sposobnosti. Od vremena Meiji (1868—1912) ponovno su u upotrebi plemeniti metali za izradbu kutija, različitoga posuđa, uresa i dr. Često su srebrni i drugi metalni predmeti urešeni rafiniranim kombinacijama raznobojnih legura zlata, srebra i drugih kovina. Jap. motivi djelovali su na secesionističku varijantu evr. »nove umjetnosti« (Art nouveau), a i ta je opet utjecala na jap. umjetnost, osobito na onu namijenjenu izvozu. Japanci se nisu mnogo koristili kloazoniranim emaljem; radije su primjenjivali prozirni emalj na zlatnoj podlozi (champlevé) i u toj tehnici stvorili niz izvanrednih djela.<strong><br /> </strong>Jugoistočna Azija razvijala se uglavnom pod utjecajima Kine i Indije. Rijetki spomenici zlatarstva iz ← I tisućljeća pripadaju vjerojatno kulturi Dong S’on, koja je bila povezana s kin. kulturom toga razdoblja. Noviji srebrni predmeti iz Indokine pokazuju veze s kulturama Indije, Kine i Tibeta. Emalj nađen u Sijamu (Tajlandu) srodan je po načinu rada jaipurskome, ali su oblici sijamski. Obradba srebra, osobito s ukrasima niella, veoma je razvijena u Burmi i u Sijamu. Sijamski majstori tauširaju i u čeliku, a izrađuju i filigran. Bogatstvo starih zlatarskih radova Burme, Sijama, Kambodže i Vijetnama pokazuju djelomice dragocjeni nalazi zlatnih i srebrnih predmeta, koji posvjedočuju vjerodostojnost zapisa u starim kin. i drugim pisanim izvorima, a djelomice i detaljni prikazi zlatarskih radova na lik. spomenicima, osobito na skulpturama.<strong><br /> </strong>Indonezija ima bogato razvijeno z. koje proizvodi različito posuđe i nakit; oblici odaju utjecaje mnogih kultura, isprva indij., a od IX <em>st. </em>islam. i indokineskih. Oružje Indonežana kadšto je urešeno zlatom ili srebrom s uloženim dragim kamenjem, a na litima bodeža umetnuti su zlatni i srebrni biljni i životinjski motivi.<strong><br /> </strong>Pretkolumbovska Amerika. Obradba zlata razvila se vjerojatno najranije u legendarnom kraju »el Dorado«, sjev. od Amazone, a odanle je zacijelo seobom Arawaka i Cariba na zapad preneseno u Kolumbiju i zatim na jug u Peru. U starom Рeru-u razvila se oko god. 400 kultura Chavin u kojoj se obradba zlata javlja u hladno kovanim sepulkralnim ukrasima s motivima demona jaguara i tipičnim snažnim viticama. Oko god. 500 nalaze se na području koje je bilo pod utjecajem kulture Chavin različiti iskucani i gravirani predmeti, rađeni u zlatu, srebru i tumbagi (leguri zlata i bakra). U drugoj pol. I tisućljeća ističe se z. u kulturama Mochica (zanimljiva posuda u obliku glave od iskucana srebra, zlatni predmeti urešeni filigranom i kamenjem) i Nazca (zlatne maske, izrezani i cizelirani rakovi, ribe, zoomorfni i antropomorfni motivi). Velike zlatne grobne maske s očima od tirkiza i smaragda javljaju se kasnije u kulturi Chimu koja je vješto primjenjivala različite zlatarske tehnike (nakit, posuđe, kipići ljudi i antropomorfnih božanstava). Od XIII do ranog XVI <em>st.</em> nakon organiziranja moćne države Inka razvijalo se z. pod utjecajem ranijih kultura (Chimu i dr.) čiji su majstori radili za Inke. Zlatne maske i zlatne ukrase stavljali su u Cuzcu na mumije vladara a u hramu Sunca u tom gradu (čije je zidine nekoć prekrivao friz zlatnih ploča) uređen je vrt sa zlatnim drvećem i figurama životinja i pastira. Španj. osvajači opljačkali su zlatno bogatstvo zemlje Inka i pretopili gotovo sve predmete; tek malen broj zlatnih predmeta je sačuvan (zlatni i srebrni kipići muškaraca, žena i ljama). Z. Perua i Bolivije ograničilo se pod španj. vladavinom samo na srebrne proizvode, a u tehnikama i u oblikovanju očituju se od toga doba evr. utjecaji i opadanje tradicionalnoga domorodačkog umijeća. Sačuvalo se mnogo lijepih primjeraka posuđa, izvedenoga za Španjolce u Peru-u i Boliviji.<strong><br /> </strong>Na području današnje Kolumbije, Paname i Kostarike imao je narod Chibcha prije španj. osvajanja izvrsne zlatare. Na njihovu teritoriju nastali su najljepši radovi u dolini Cauca u kulturi Quimbaya (posude od zlata u obliku tikvičastih boca, zlatni šljemovi, pektorali, grobni kipići); šljemovi i prsne ploče nađeni su i na području Ekvadora i Paname. Visoko razvijeno z. Chibcha zacijelo je utjecalo na razvitak tog umijeća u Реru-u i u Meksiku.<strong><br /> </strong>Na područje Maya z. je vjerojatno doprlo tek potkraj I tisućljeća, te se niz zanimljivih zlatarskih djela kulture Maya pridaje Novoj državi (946—1697). Među spomenicima Tolteka, koji su vladali meksičkim zemljama uglavnom od VIII do XII <em>st.,</em> nema još zlatarskih radova u ranoj kulturi Teotihuacan; ti radovi dolaze s Yucatána, kojim su Tolteci zavladali oko 1000. Stoga se na velikim toltečkim zlatnim kružnim pločama iz Chichen-Itze pored reljefnih realističnih likova nalaze i kalendarski znaci Maya. Najvještiji zlatari u doba prevlasti Tolteka bili su Miksteki; njihovi najbolji radovi potječu iz vjerskog središta Monte Alban kraj Оаxаkе. Na njima se, pored izvornih elemenata, razabiru utjecaji peruanskog stila Nazca. Od XIII do ranog XVI <em>st.</em> vladali su na području Meksika Azteki, pa su tamošnji zlatari u to vrijeme radili većinom ukrase za vladare i njihove dostojanstvenike po naručenoj tematici no s karakteristikama vlastitih tradicija u izvedbi. Španj. osvajači su i tu opljačkali i pretalili najveći dio aztečkoga blaga. Domorodačko umijeće nastavili su brojni srebrnari <em>(plateros),</em> koji su preuzeli motive barokne španj. primijenjene umjetnosti. Za španj. doseljenike i za njihove crkve izvodili su zlatarske radove djelomice majstori u Španjolskoj, a djelomice brojni doseljeni španj. zlatari u Novom Svijetu. Sačuvalo se malo njihovih ranih djela.<br /> U Sjevernoj Americi razvilo se z. tek na poticaj evr. doseljenika. U doba dok je još u Srednjoj Americi postojala posljednja slobodna država Maya (do 1697), otvorili su u Bostonu zajednički dućan londonski srebrnar <em>Robert</em> <em>Sanderson</em> (1608—1693) i <em>John Hull</em> (1624—1683). Jednostavne barokne oblike pokazuje njihov kalež iz 1674, sačuvan u crkvi u East Providence, R. I. Radovi kasnijih bostonskih majstora (bilo ih je do 1800 preko 150) također odražavaju nastavak suzdržljivog engl. baroknog stila. Drugo glavno središte zlatarstva Nove Engleske bio je Newport, R. I. Potkraj XVII <em>st.</em> javljaju se zlatarski radovi i na području, koje su naselili Holanđani, u današnjem New Yorku, a osobito u Philadelphiji, gdje su oko 1700 nastala značajna djela. — Na franc. području u Kanadi ubrzo su počeli radom i zlatari u Quebecu, gdje se u drugoj pol. XVIII <em>st.</em> istakao majstor <em>François</em> <em>Ranvoyze,</em> a kasnije <em>Laurent</em> <em>Amyot.</em> Od sredine XVIII <em>st.</em> i Amerika je prihvatila rokoko. <em>Joseph</em> <em>Richardson</em> <em>st.</em> u Philadelphiji i <em>Myer</em> <em>Myers</em> u New Yorku izveli su nekoliko izvrsnih radova u tom stilu. U ranim danima nove republike i tu se javlja klasicizam (<em>Abraham</em> <em>du</em> <em>Bois</em> u Philadelphiji, <em>Paul Revere</em> u Bostonu).<br /> Afrika. Tradicije visoko razvijene egipat. kulture našle su u toku stoljeća putove i do udaljenih afr. plemena, koja su raspolagala zlatom. Na području Ashanti na zap. obali izrađivale su se zlatne portretne maske; stolice rezbarene od ebanovine ulagane su zlatom i bjelokosti, a neke su prekrivane zlatnim pločama. Posuđe kraljevskih obitelji bilo je od zlata i srebra; bogat zlatni nakit resio je visoke dostojanstvenike Ashantija, a na zlatnim balčacima njihovih mačeva bile su velike životinjske glave. Pleme Akan u Ashantiju izrađuje u zlatu tehnikom à cire perdue male maske, likove životinja i nakit, a i u plemenu Baoulé izrađuju se sitne zlatne maske.<br /> U Etiopiji je iz doba Aksumskoga kraljevstva (← VI do ← V <em>st.</em>) nađen zlatan nakit, koji pokazuje južnoarap. utjecaje, jer su se tada bila uselila u Etiopiju plemena s Arapskog poluotoka. Za koptsku kršćansku crkvu i za etiop. vladare izrađeni su mnogi tehnički izvanredno vješto rađeni zlatarski predmeti (veliki procesijski križevi, i manji križevi izvedeni ažuriranjem i graviranjem, kadionice, nakit). Z. je nekoć bilo veoma razvijeno na području jugozap. od Addis Abebe, u Kaffi, gdje su kušitski kraljevi nosili šljemove urešene zlatom, srebrom i perjem, zlatna žezla i mačeve te zlatan nakit, a veliki svećenici zlatne štitove. Sa starom etiop. kulturom zacijelo je u vezi i z. zap. Sudana, gdje je proizvodnja predmeta od plemenitih kovina povezana s dvorom, koji je i trgovao različitim zlatnim predmetima. Nekada su plemenski vladari današnjega Malija i Gane nosili zlatne krune, zlatne ukrase na oružju i bogat nakit. Sjev. Afrika pokazuje u mnogim srebrnim predmetima islam. utjecaje.<br /> LIT.: <em>A. Odobescu,</em> Le trésor de Petrossa, I—III, Paris 1889—1900. — <em>N. P. Kondakov</em>, Geschichte und Denkmäler des byzantinischen Emails, Frankfurt/M. 1889—92. — <em>T. Schreiber,</em> Die aleksandrinische Toreutik, Leipzig 1894. — <em>V. Restrepo,</em> Los Chibchas antes de la conquista española, Bogotá 1895. — <em>E. Pernice</em> i <em>F. Winter,</em> Der Hildesheimer Silberfund, Berlin 1901. — <em>A. Riegl,</em> Die spätrömische Kunstindustrie, Wien 1901. — <em>H. Schmidt,</em> Heinrich Schliemanns Sammlung trojanischer Altertümer, Berlin 1902. — <em>A. Baessler, </em>Altperuanische Metallgeräte, Berlin 1906. — <em>P. Eudel,</em> Dictionnaire des bijoux de l’Afrique du Nord: Maroc, Algerie, Tunisie, Tripolitaine, Paris 1906. — <em>E. Vernier,</em> Catalogue géneral des antiquités égyptiennes du Musée du Caire. Bijoux et orfèvrerie, I—IV, Le Caire 1907—1927. — <em>N. Dawson,</em> Goldsmiths’ and silversmiths’ work, New York 1907. — <em>H. Bouilhet,</em> L’orfèvrerie française aux XVIII<sup>е</sup> et XIX<sup>е</sup> siècles, I—III, Paris 1908—12. — <em>M. Rosenberg,</em> Geschichte der Goldschmiedekunst auf technischer Grundlage, I—VI, Frankfurt/M. 1909—22. — <em>H. Schäfer, G. Möller</em> i <em>W. Schubart,</em> Ägyptische Goldschmiedearbeiten, Berlin 1910. — <em>H. L. Ross,</em> Oriental silverwork: Malay and Chinese, London 1910. — <em>F. H. Marshall,</em> Catalogue of the jewelry, Greek, Etruscan and Roman in the British Museum, London 1911. — <em>C. H. Jackson,</em> An illustrated history of English plate, I—II, London 1911. — <em>G. E. Gerini,</em> Siam and its productions, arts and manufactures, Hertford 1912. — <em>A. K. Coomaraswamy, </em>Arts and crafts of India and Ceylon, Edinburgh 1913. — <em>E. Babelon,</em> Le trésor d’argenterie de Berthouville, Paris 1916. — <em>M. H. Saville,</em> The goldsmiths’ art in ancient Mexico, New York 1920. — <em>H. B. Walters,</em> Catalogue of the silver plate, Greek, Etruscan and Roman in the British Museum, London 1921. — <em>J. Braun,</em> Meisterwerke der deutschen Goldschmiedekunst der vorgotischen Zeit, I—II, München 1922. — <em>R. Berliner</em> <em>Borchardt,</em> Silberschmiedearbeiten aus Kurdistan, Berlin 1922. — <em>F. Beuque,</em> Dictionnaire des poinçons, I—II, Paris 1925—28. — <em>P. Rivet,</em> Le travail de l’or en Colombie, Jahrbuch für prähistorische und ethnographische Kunst (Berlin), 1926, II. — <em>S. J. A. Churchill, </em>The goldsmiths of Italy, London 1926. — <em>H. Nocq, P. Alfassa</em> i <em>L. Guérin, </em>Orfèvrerie civile française, I—II, Paris 1926. — <em>H. Nocq,</em> Le poinçon de Paris, I—V, Paris 1926—31. — <em>B. Filow,</em> Die archaische Nekropole von Trebenischte am Ochrida-See, Berlin 1927. — <em>A. K. Coomaraswamy,</em> History of Indian and Indonesian art, New York i London 1927. — <em>C. Alexander,</em> Jewellery, the art of the goldsmith in classical times, New York 1928. — <em>E. Tirado</em> <em>Restrepo,</em> Ensayo etnografico у arqueologico de la provincia de los Quimbayas, Sevilla 1929. — <em>G. Antze,</em> Metallarbeiten aus dem nördlichen Peru, Hamburg 1930. — <em>P. Wuillemier,</em> Le trésor de Tarante, Paris 1930. — <em>C. L. Avery,</em> Early American silver, New York i London 1930. — <em>G. Karo,</em> Die Schachtgräber von Mykenai, I—II, München 1930—33. — <em>E. Wenham,</em> Domestic silver of Great Britain and Ireland, New York 1931. — <em>J. Marshall,</em> Mohenjo-Daro and the Indus civilization, I—III, London 1931. — <em>E. Radslob,</em> Deutsche Goldschmiedeplastik, München 1932. — <em>J. Braun,</em> Das christliche Altargerät, München 1932. — <em>W. A. Jenny </em>i <em>W. F. Vollbach,</em> Germanischer Schmuck des frühen Mittelalters, Berlin 1933. — <em>C.</em> <em>L. Wooley,</em> Ur excavations, II: The royal cemetery, London i Philadelphia 1934. <em>—</em> <em>A. Maiuri,</em> La casa del Menandro e il suo tesoro d’argenteria, Roma 1935. — <em>И. A. Орбели</em> i <em>К. В. Тревер,</em> Сассанидский металл, Москва i Ленинград 1935. — <em>W. A. Jenny,</em> Keltische Metallarbeiten, Berlin 1935. — <em>P</em>. <em>Kahle,</em> Die Schätze der Fatimiden, Zeitschrift der Morgenländischen Gesellschaft (Leipzig), 1935, XIV. — <em>A. Morassi,</em> Antica oreficeria italiana, Milano 1936.— <em>P. Bergsøe, </em>The metallurgy and technology of gold and platinum among the Pre-Columbian Indians, Copenhagen 1937. — <em>W. Cline,</em> Mining and metallurgy in Negro Africa, Menasha (Wisc.) 1937. — <em>D. Segall,</em> Museum Benaki, Katalog der Goldschmiedearbeiten, Athen 1938. — <em>Y. Hackenbroch,</em> Italienisches Email des frühen Mittelalters, Basel 1938. — <em>H. Luschey,</em> Achämenidischpersische Toreutik, Archäologischer Anzeiger, 1938, LIII. — <em>W. F. Stohlmann,</em> Gli smalti del Museo sacro vaticano, Città del Vaticano 1939. — <em>J. M. Phillips,</em> Masterpieces of New England silver, Cambridge (Mass.) 1939. — <em>C. Alexander,</em> Greek and Etruscan jewellery, New York 1940. — <em>J. Braun,</em> Die Reliquiare des christlichen Kultes und ihre Entwicklung, Freiburg i. B. 1940. — <em>K. В. Тревер</em>, Памятники греко-бактрийского искусства, Ленинград 1940. — <em>В. Breglia,</em> Catalogo delle oreficerie del Museo nazionale di Napoli, Roma 1941. — <em>L. L. Anderson,</em> The art of the silversmith in Mexico 1519—1936, I—II, New York 1941. — <em>W. Reichel,</em> Griechisches Goldrelief, Berlin 1942. — <em>G. Upmark,</em> Guld-och silversmeder i Sverige 1520—1850, Stockholm I943. — <em>A. M. Johnson</em>, Hispanic silverwork, New York 1944. — <em>G. Bruns,</em> Schatzkammer der Antike, Berlin 1946. — <em>J. Babelon, </em>L’orfèvrerie française, Paris 1946. — <em>P. Rivet</em> i <em>H. Arsandaux,</em> La métallurgie en Amérique précolombienne, Paris 1946. — <em>Abdul-Aziz,</em> Arms and jewellery of the Indian Moghuls, Lahore 1947. — <em>M. Griaule,</em> Arts de l’Afrique Noire, Paris 1947. — <em>J</em>. <em>Schroth,</em> Mittelalterliche Goldschmiedekunst am Oberrhein, Freiburg i B. 1948. — <em>A. N. J. T. van</em> <em>den</em> <em>Hoop,</em> Indonesische Siermotive, Jakarta 1949. — <em>G. Boesen</em> <em>i C. A. Bøje,</em> Old Danish silver, Copenhagen 1949. — <em>C. J. Jackson,</em> English goldsmiths and their marks, London 1949. — <em>R. Jessup, </em>Anglo-Saxon jewellery, London 1950. — <em>P. Fox,</em> Tutankhamun’s treasure, London 1951. —<em>L. Bäcksbacka,</em> St. Petersburg juvelerare, guld-och silversmeder 1714—1870, Helsinki 1951. — <em>S. Collon-Gevaert,</em> Histoire des arts du métal en Belgique, I—II, Bruxelles 1951. — <em>V. H. Elbern,</em> Der karolingische Goldaltar von. Mailand, Bonn 1952. — <em>E. Medding-Alb,</em> Rheinische Goldschmiedekunst in ottonischer Zeit, Koblenz 1952. — <em>K. W. Frederiks,</em> Dutch silver, I—III, Haag 1952—60. — <em>J. Okada,</em> History of Japanese metalwork, Pageant of Japanese art, IV, Tokyo 1952. — <em>A. K. Snowman,</em> The art of Carl Fabergé, Leningrad 1953. — <em>D. Ohly,</em> Griechische Goldbleche des 8. Jahrh. v. Chr., Berlin 1953. — <em>E. D. S. Bradford,</em> Four centuries of European jewellery, London i New York 1953. — <em>J. Evans,</em> A history of jewellery, 1100—1870, London 1953. — <em>H. Leitermann,</em> Deutsche Goldschmiedekunst, Stuttgart 1953. — <em>T</em>. <em>Bouilhet</em> i <em>L. Lanel,</em> L’orfèvrerie contemporaine en Europe et en Amérique, Paris 1954. — <em>R.</em> <em>Siviero,</em> Gli ori e le ambre del Museo nazionale di Napoli, Firenze 1954. — <em>J- B. Bhushan,</em> Indian jewellery, ornaments and decorative designs, Bombay 1955. — <em>G. Becatti,</em> Oreficerie antiche dalle minoiche alle barbariche, Roma 1955. — <em>E. Coche</em> <em>de</em> <em>la</em> <em>Ferté,</em> Les bijoux antiques, Paris 1956. — <em>E. Steingräber,</em> Alter Schmuck, München 1956. — <em>E. G. Grimme,</em> Aachener Goldschmiedekunst im Mittelalter, Köln 1957. — <em>C</em>. <em>Oman,</em> English church plate, 597—1830, London 1957. — <em>H. Schnitzler</em>, Rheinische Schatzkammer, I—II, Düsseldorf, 1957—59. — <em>S. Swarup,</em> The arts and crafts of India and Pakistan, Bombay 1957. — <em>E. Carli,</em> Pre-conquest goldsmiths’ work of Colombia in the Museo del oro in Bogotá, London 1957. — <em>S. B. Wyler,</em> Old silver, English, American, foreign, New York 1958. — Ori e argenti dell’Emilia antica (katalog izložbe), Bologna 1958. — <em>F. Rossi,</em> Italian jewelled arts, London i New York 1958. — <em>B. Gyllenswärd,</em> T’ang gold and silver, Museum of Far Eastern antiquities Bulletin (Stockholm), 1958, XXIX. — <em>C. G. Bulgari,</em> Argentieri, gemmari e orafi d’Italia, I—II, Roma 1958—59. — <em>H. Busch</em> i <em>B. Lohse,</em> Wunderwelt der Schreine. Meisterwerke mittelalterlicher Goldschmiedekunst, Frankfurt/M. 1959. — <em>T. Rüsøen</em> i <em>A. Boe,</em> Om filigran (katalog izložbe), Oslo 1959. — <em>A. J. B. Kempers,</em> Ancient Indonesian art, Cambridge (Mass.) 1959. — <em>M. Mujica</em> <em>Gallo,</em> The gold of Peru, Recklinghausen 1959. — <em>S. Brault</em> i <em>Y. Bottineau</em>, L’orfèvrerie française du XVIII<sup>е</sup> siècle, Paris 1959. — <em>J. F. Hayward,</em> Huguenot silver in England 1688—1727, London 1959. — Victoria and Albert museum, German and Swiss domestic silver of the gothic period, London 1960. — <em>F. Dennis,</em> Three centuries of French domesticsilver, I—II, New York 1960. — <em>J. E. Langdon,</em> Canadian silversmiths and their marks, Lunenburg 1960. — <em>M. Feddersen,</em> Japanisches Kunstgewerbe, Braunschweig 1960. — <em>C</em>. <em>H. V. Sutherland,</em> Gold, New York 1960. — <em>R. A. Higgins,</em> Greek and Roman jewellery, London 1961. — <em>Ch. Oman,</em> English silver in the Kremlin 1557—1663, London 1961. — <em>G. Hughes,</em> Art in jewels, Studio, 1961, 11. — <em>J. B. Bhushan,</em> Indian metalwork, Delhi 1961. — <em>C. Carducci,</em> Gold- und Silberschmuck aus dem antiken Italien, Wien i München 1962. — <em>F. Forlati,</em> The treasury of St. Mark’s in Venice, The Connoisseur, 1963, 9. — <em>P. Bohan,</em> American gold 1700—1860, Yale 1963. — <em>Ch. Oman,</em> Medieval silver nefs, London 1963. — <em>P. la</em> <em>Baume, </em>Römisches Kunstgewerbe zwischen Christi Geburt und 400, Braunschweig 1964. — <em>R. Came,</em> L’orfèvrerie, Paris 1964. — <em>M. Rheims,</em> L’objet 1900, Paris 1964. — <em>G. Taylor,</em> Silver, London 1964. — <em>H. Thoma</em> i <em>H. Brunner,</em> Schatzkammer der Residenz, München 1964. — <em>C. Jackson,</em> English goldsmiths and their marks, London 1965. — <em>E. Schrijver,</em> Henry van de Velde, Apollo, 1965, 2. — <em>Ch. Oman,</em> English silversmiths’ work, London 1965.<tab>I. Bh.</tab><br /> SRBIJA<br /> Termin zlatarstvo u značenju izrade zlatnih i srebrnih predmeta, kao i umetnički obrađenih predmeta od drugih metala u komplikovanim tehnikama, odomaćio se još u Srednjem veku. Za vreme Turaka potisnut je turskim izrazom »kujundžiluk«. U XIX <em>v.</em> naziv kujundžiluk bio je specifičan termin za izradu predmeta u tehnici filigrana i granulacije. Izraz srebrnarstvo koji se sreće u hrv. izvorima, nije bio u upotrebi u srp. zemljama.<br /> Sloveni su u svojoj prvobitnoj postojbini znali za umetničku obradu plemenitih metala, ali jedina grana zlatarstva bilo je izrađivanje nakita. U periodu od kraja VII do poč. IX <em>v.</em> slov. nakit ima srodnosti sa avarskim; ova grupa nakita naziva se kestheljskom (po mestu Keszthely u Mađarskoj). Kestheljski nakit nosi u sebi istočnjačke uticaje, a bio je rasprostranjen po celoj Panonskoj niziji (najvažniji sačuvani primerci s teritorije Srbije u Narodnom muz. u Beogradu, Narodnom muz. u Pančevu, Gradskom muz. u Zrenjaninu i Narodnom muz. u Kikindi). Od kraja IX do XI <em>v.</em> zlatarstvo je još orijentisano na obradu nakita jednostavnih oblika i pokazuje starije latensko-dačke i rimsko-provincijske tradicije (pletene ogrlice, narukvice sa zmijskom glavom, privesci). Taj nakit, koji pripada tzv. bjelobrdskoj grupi, rađen je u tehnici livenja i donekle podražava vizant. nakit; jedna od najvećih nekropola je Brestovik kod Grocke. Materijal se najvećim delom čuva u Narodnom muz. u Beogradu i Muzeju grada Beograda. Početak starog srp. zlatarstva pada u isto vreme kada i počeci stvaranja starog srp. slikarstva. Z. prednemanjićkog doba je najmanje i najfragmentarnije sačuvano; kao jedina oblast zlatarstva zastupljena je izrada nakita. Rad domaćih majstora XI i XII <em>v.</em> predstavlja pokušaj podražavanja skupocenog i precizno obrađenog vizant. nakita uprošćenim tehnikama, najčešće livenjem u srebru. To z. nema još finoću izrade, ali ukazuje na uticaje koji su tada vladali. Zlatarski predmeti rađeni za crkvu (relikvijari, krstovi, mali korpusi) pokazuju tipične odlike ranoromaničkog i romaničkog stila sa posebnim orijentalnim prizvukom koji podseća na koptsku umetnost (tipičan primerak korpus iz Kladova, Muz. primenjene umetnosti u Beogradu). Istovremeno se sreću krstovi na preklop (najlepši primerci u Narodnom muz. u Beogradu), skupocene enkolpije, relikvijari rađeni potpuno u duhu vizant. umetnosti. Ti zlatarski predmeti vezani za crkvu daju samo približnu, ali dosta haotičnu sliku ranog raškog zlatarstva. Zatečena zlatarska dela kasnoant. i vizant. umetnosti morala su da ostave traga na radu starih srp. zlatara. Sa dalm. obala, naročito iz Dukljanskog primorja, priticali su romanički elementi, tako da se u starom raškom zlatarstvu krajem XII <em>v.</em> stiču autohtono-slovenski, primenjeni vizant. i ranoromanički elementi, stapajući se u jednu celinu. Tako se stvara podloga za pravo, kreativno z. koje dobija svoj lik u XIII <em>v. </em>Z. ranog XIII <em>v.</em> ima već svoje specifičnosti. Ono apsorbuje ist. i zap. elemente prilagođavajući ih svojim shvatanjima. Nakit nosi najčešće zap. obeležja. Jedan od najkarakterističnijih primera infiltracije zap. romaničko-gotičkih uticaja u rad srp. zlatara jeste zapon humskog kneza Petra (oko 1234; Narodni muz., Beograd) sa dvojezičnim natpisom, srp. i latinskim, na kome se prepliću fantastične životinje stilski bliske fantastičnim životinjama sa inicijala Miroslavljeva jevanđelja. Na predmetima rađenim za crkvu, malim relikvijarima, prikazuju se u srebrnom reljefu izdužene figure sv. ratnika koje podsećaju na monaško zidno slikarstvo Kapadokije (XIII <em>v</em>.). Laički nakit i ukrasi imali su najčešće romaničko-gotičke motive, ali je bilo veoma skupocenog prstenja od zlata rаđenog potpuno u vizant. duhu (prsten Stefana Prvovenčanog, riznica manastira Studenice). Posuđe jednostavnih oblika od srebra podseća na kasnoant. srebrno posuđe (tanjir sevasta Čuzmena, Narodni muz., Beograd). Pored radova domaćih zlatara, z. onog vremena predstavljaju skupoceni zlatarski proizvodi uvezeni ili izrađeni od mlet. zlatara koji su bili i prvi kovači novca u Srbiji (diptih u riznici Hilandara). U toku XIII <em>v.</em> uvoze se iz Francuske veoma skupoceni primerci emalja iz Limogesa koji takođe utiču na rad srp. majstora (emaljna pločica sa mladim svetiteljem u Muz. primenjene umetnosti, Beograd, i euharistična golubica u Narodnom muz., Ohrid — XIII <em>v</em>.).<strong><br /> </strong>Najveći uspon srp. zlatarstva je u XIV i XV <em>v.</em> kada srp. majstori, pored skupocenog nakita koji ima gotičke elemente (prstenje iz Muz. primenjene umetnosti u Beogradu), izrađuju okove za ikone, jevanđelja, skupocene krstove, diskose — posuđe od srebra i zlata na kome je potpuno prepleten uticaj Istoka i Zapada, i kada je već stvoren određen lik srp. zlatarstva. Najlepši primerci nakita iz ovog perioda sačuvali su se u ostavi Markove Varoši (Narodni muz., Beograd), u ostavi iz Kočana (Etnološki muz., Skoplje) i u nekoliko primeraka naušnica iz Muz. primenjene umetnosti u Beogradu. Srebrne čaše i posuđe imaju takođe svoje specifičnosti. Jedna od najlepših srebrnih čaša sačuvala se u Metropolitan Mus. u New Yorku, a pripadala je vlastelinu Sanku Draživojeviću (XIV <em>v</em>.). Na njoj je ćirilski natpis.<strong><br /> </strong>Dolazak Turaka ne prekida razvoj srp. zlatarstva. Na teritoriji Srbije nastavljaju da rade one radionice koje su radile i ranije, ali se u mestima koje forsiraju Turci stvaraju novi zlatarski centri. Dok su u XVI <em>v.</em> signature na izrađenim predmetima dosta retke, u XVII <em>v.</em> zlatari se sve češće potpisuju na svojim radovima. Najlepše z. u XVI <em>v.</em> imala je susedna Hercegovina, za čije je radionice teško naći lokaciju. Najlepši radovi herc. majstora sačuvani su u riznicama Studenice, Dečana, Pivskog manastira, Svete Trojice Pljevaljske, Savine, Žitomislića i dr.<strong><br /> </strong>U beogradskoj zlatarskoj radionici osećaju se strujanja turskih elemenata zajedno sa gotičkim motivima koje donose Dubrovčani. U Zrenjaninu (tadašnjem Bečkereku) radi čuveni zlatar <em>Petar Smederevac</em> (XVI <em>v.</em>) okov za krušedolsko četverojevanđelje vladike Maksima. Ali već u XVII <em>v. </em>tamošnji zlatari ne daju neka veća dostignuća. Zlatarske radionice u Srbiji i Vojvodini bile su u XVII i XVIII <em>v. </em>u Vršcu, Senti, Somboru, Novom Sadu, Beogradu, Smederevu, Pirotu, Nišu i Novom Pazaru, u kosovsko-metohijskoj oblasti u Peći, Prištini, Đakovici i Prizrenu, a u Crnoj Gori u Pljevljima, Bijelom Polju, Kotoru, Risnu i Hercegnovom. Sve ove radionice okupljaju oko sebe zlatare koji najvećim delom rade pod uticajima turske umetnosti, ali sa akcentima koji dolaze iz primorja. U Hercegnovom, Kotoru i Risnu na radovima zlatara osećaju se uticaji renesanse, a krajem XVII <em>v.</em> i baroka, koji će nešto docnije prodreti i u unutrašnjost zemlje. U radionicama bliskim primorju i početkom XVIII <em>v.</em> zadržaće se gotički dekorativni elementi na radovima crnog, zlatara, slično onim koji se javljaju i u rukopisnim knjigama crnog. skriptorija početkom XVIII <em>v.</em><br /> Krajem XVIII i u poč. XIX <em>v., </em>posle austrijsko-turskih ratova, u krajevima juž. od Save i Dunava z. naglo opada, a zlatarske radionice razvijaju se najviše na području današnje Vojvodine (posebno u Novom Sadu i Somboru) i u Mađarskoj (Budim, Pečuj). Izrađujući nakit, ovi zlatari prate suvremene evr. stilove, a obrađujući predmete za crkvu (krstove, relikvijare, okove jevanđelja i ikona) podražavaju stare uzore i crkvene srebrne predmete koji se donose iz Rusije. Po gdegde na tim radovima susreću se i suvremeni dekorativni motivi klasicizma i empirea koji sa zakašnjenjem prodiru u ove krajeve. Posle oslobođenja Srbije od Turaka zlatari se odvajaju među sobom: zlatari-juveliri, koji proizvode nakit, srebrno posuđe, svećnjake i ukrasne predmete, od zlatara-kujundžija koji se bave radom u filigranu i to više za šire potrebe naroda nego za novo srp. građansko društvo, koje podražava suvremene stilove Beča i Budimpešte. Poč. XX <em>v. </em>obeležen je secesionističkim težnjama koje se ogledaju i u zlatarstvu. Nakit, svećnjaci i vaze od srebra nose sve odlike novog stila. Između dva svetska rata kao najveće radionice nakita izdvajaju se one u Beogradu, Novom Sadu i Subotici, a u kosovsko-metohijskoj oblasti radionice prizrenskih majstora. U prva tri grada zlatari podražavaju suvremenu franc. modu, a beogradska »Kovnica AD« izrađuje posuđe od srebra oslanjajući se na suvremeno bečko. Prizrenski majstori rade predmete od filigrana; nova tržišta (prizrenski zlatari imaju svoje prodavnice u Tunisu i Alžiru) traže nakit i posuđe sa orijentalnim elementima. Posle Drugog svetskog rata bilo je pokušaja da se srp. zlatarstvu da nov izraz; u tim traženjima učestvuju i savremeni umetnici (<em>Sava Sandić, Ratomir Stojadinović, Nebojša Mitrić</em> i dr.).<strong><br /> </strong>LIT.: <em>L. Mirković</em>, Starine fruškogorskih manastira, Beograd 1931. — <em>B. Radojković</em>, Srpsko zlatarstvo XVI i XVII veka, Novi Sad 1966.<tab>B. Ra.</tab><strong><br /> </strong>HRVATSKA<strong><br /> </strong>Počeci zlatarstva u današnjim hrv. krajevima vežu se u ← II tisućljeću uz razvitak obradbe bakra i bronce (bakreni dijadem i bakrene spirale iz grobova u Vukovaru iz kasnoga neolitika). U toku ← I tisućljeća javljaju se u kulturi Liburna veoma karakteristični oblici nakita, pektorali urešeni geometrijskim motivima pod utjecajem grč. geometrijskog stila, lučne — često veoma velike — fibule, naočaraste fibule, brončane pojasne pločice s koncentričnim krugovima, brončani privjesci u obliku plošno stiliziranih ljudskih i životinjskih likova i plastične ptice na luku fibula. Broševi posebnoga tipa iz Nina i Baške na Krku, s portretima u medaljonima, pokazuju latenske utjecaje na brončanim i srebrnim aplikama. Na ilir. Japode utjecale su u toku ← I tisućljeća grč. arhajska kultura i italska kultura željeznoga doba, a kasnije keltska i rimska, no oni su asimilirali te različite elemente i dali posebne značajke kulturi svoga područja. U okviru te kulture javljaju se japodske »kape«, dijademi, torkvesi, ogrlice, naušnice, narukvice, fibule, ukrasne igle, okovi i privjesci u obliku shematiziranih ljudskih i životinjskih likova te minijaturnih posuda, staklena zrna s ljudskim maskama i mnoštvo nakita od jantara. Kelti su u ← IV <em>st.</em> prodrli u Podunavlje i na Balkanski poluotok. Niz latenskih korica mačeva, ukrašenih raskošnim biljnim motivima, i drugi predmeti doprinos su Kelta ovdašnjem kult. inventaru. Neki elementi njihove kulture postali su sastavnim dijelom kulture Japoda.<strong><br /> </strong>U djelokrug zlatara spadalo je i kovanje novca. Neke grč. kolonije u Dalmaciji, Faros i Isa, kovale su vlastiti novac s likovima božanstava i simboličkim figurama koza, amfora, grozda i sl. Faros je uz brončan novac kovao i srebrni. Pod grč. utjecajem kovali su već od ← II <em>st.</em> na ovom području Iliri novac svojih plemena, gradova i pojedinih vladara. Neki primjerci novca panonskih Kelta, nađeni na današnjem području Hrvatske, a rađeni po uzoru na grč. novac, možda su ovdje i kovani u ← III ili ← II <em>st.</em> (nalaz iz Kloštra Podravskog).<strong><br /> </strong>Istraživanje i korištenje plemenitih i drugih kovina u našim krajevima kao i kovanje novca osobito se razvilo u doba Rimljana. Delmatima je car August zapovjedio da ispiru zlato, a Plinije st. navodi, da se u doba Nerona nalazilo na površini zemlje zlata kadšto i do 50 funti dnevno. Pjesnici su zlato zvali »dalm. metalom«. U Saloni je tada postojao zlatarski ceh <em>(collegium fabrum Veneris),</em> a vjerojatnno je bilo zlatara i u drugim ovdašnjim većim rim. gradovima. Od Trajanova doba intenzivnije su se koristila nalazišta srebra. U Panoniji su djelovale dvije kovnice novca, u Sirmiju i u Sisciji, s više oficina. Sisačka je djelovala preko stoljeće i po (od 265 do Arkadijeva vremena). Među brojnim zlatnim i srebrnim predmetima rim. doba, nađenim na području Dalmacije i Panonije, ima zacijelo — pored importiranih — i znatan dio djela domaćih zlatara (jednu fibulu iz Salone signirao ilir. zlatar <em>Messor</em>). Uglavnom se nastavljala helenistička tradicija u tehnici i izboru motiva.<strong><br /> </strong>Sustavna pljačka grobova u doba vladavine Gota u našim krajevima kao i Teodorikova odredba da se zlato ne stavlja u grob, dijelom su uzrokom da je sačuvano relativno malo zlatarskih djela iz toga vremena. Pored novca nailazi se na ovom tlu i na zlatarske radove naroda i plemena, što su ovamo prodrla u doba Seobe naroda.<strong><br /> </strong>Već od IV <em>st.</em> javljaju se pored kasnoant. i zlatarski radovi značajni za kulturu Istočnih Gota (srebrne fibule iz Batine i Kneževih Vinograda), u prvoj pol. V <em>st.</em> zlatni okovi korica spate (Zmajevac u Baranji), možda hunskog ili istočnogotskoga podrijetla, urešeni almandinima u pontskom polihromnom stilu, a u drugoj pol. V <em>st.</em> srebrne istočnogotske fibule pontsko-podunavskog oblika (Baranja, Ilok, i dr.). Ukrasno poludrago kamenje i trn zaponca sa životinjskom glavom javljaju se na fibulama i zaponcima remena iz groba u Drnišu. Gotske i gepidske fibule VI <em>st.</em> nađene su u Puli, Sisku, Vinkovcima i dr., a zlatan prsten iz Samobora potječe vjerojatno iz neke langobardske radionice VI—VII <em>st.</em> Drugoj pol. VI <em>st. </em>i prvoj pol. VII <em>st.,</em> kad su Langobardi pa zatim Avari i Slaveni prodirali na ovo područje, pripadaju u Istri, pored konjaničkoga groba kod Buzeta, i srebrne naušnice i drugi predmeti iz slav. groblja kod Novigrada. Naušnice, ukosnice, fibule, narukvice, okovi konjske orme i drugi predmeti javljaju se i u srodnim istar. nekropolama VII i VIII <em>st.</em><br /> Dolazak Hrvata u današnju njihovu postojbinu u drugoj pol. VI i u prvoj pol. VII <em>st.</em> (razdoblje Prvog avarskog kaganata) bio je u znaku avarsko-slav. vojnoga saveza protiv Bizanta. Iz VII <em>st.</em> potječu iz Osijeka, Zmajevca, Bijelog Brda, Čađavice i drugih mjesta Panonske nizine jezičci remena, različiti okovi i drugi predmeti, često od zlata i srebra, no većinom od pozlaćene bronce i drugih kovina, kadšto tauširani srebrom a urešeni biljnim motivima, prepletima i ostalim ornamentima značajnim za razdoblje Prvog avarskog kaganata. Oblici zvjezdolikih naušnica toga doba upućuju na veze s Antima odnosno Slavenima, koji su zacijelo bili nosioci toga nakita, nastalog vjerojatno u pontskim radionicama. Niz brončanih modela za tiještenje lima, koji su nađeni na Pliskovu kod Knina, pripada — po mišljenju S. Gunjače — Hrvatima iz VIII <em>st. </em>U VIII <em>st.</em> javlja se u Dalmaciji uvozni bizant. nakit (oko 800 nalaz iz Trilja), a u sjev. Hrvatskoj većinom brončani ljeveni ukrasi pojasa i konjske opreme iz doba Drugog avarskog kaganata; nosili su ih pored Avara, a možda djelomice i izrađivali, Slaveni. Motivi krugolike lozice, grifona i drugih životinja te borbe životinja prikazani su u plošnom reljefu, a očituju utjecaj ant. umjetnosti na Avare i Slavene. Ti su predmeti zacijelo nastali na području Panonije, a ljeveni primjerci zvjezdolikih naušnica VII—XI <em>st.</em> vjerojatno su također rad domaćih podunavskih radionica. Brojne naušnice iz starohrv. grobova IX i X <em>st.</em> u Dalmaciji nadovezuju se na kasnoant. i bizant. oblike, ali su domaći majstori stvorili neke karakteristične varijante (tipovi sa tri i četiri jagode). Dvije neuspjelo ljevene naušnice iz okolice Knina upućuju da je tamo postojala radionica nakita u starohrv. doba. U sjev. Hrvatskoj prevladavaju u nakitu toga vremena oblici tzv. bjelobrdske kulture s karikama sljepoočničarkama, ljevenim naušnicama grozdolikih ili zvjezdolikih privjesaka, ogrlicama spletenim od više žica, narukvicama, prstenjem i polumjesečastim, srcolikim i kruškolikim privjescima. Tehnikom izradbe i jeftinijim legurama ovi proizvodi zaostaju za djelima dalm. zlatara. Značajni su ilirsko-keltski i bizant. utjecaji na bjelobrdsku kulturu, koja se razvila možda već u IX a najkasnije potkraj X i u XI <em>st.</em> — Mjestimice se u Hrvatskoj, osobito u Istri (kod Novigrada, Buja, Dvagrada, Žminja i Buzeta) nailazi na predmete köttlaške kulture IX—X <em>st.</em> koja je etnički slavenska, a u svojoj je karantanskoj grupi nastala zacijelo pod utjecajima kasnoant. tradicije i Bizanta, a djelomice i sjevernotal. i bavar. kultura. Uslijed prodora Avara i panonskih Slavena došlo je u kasnijoj köttlaškoj grupi do izmjena u tehnici izradbe i u oblicima nakita.<br /> Neki crkveni predmeti VIII—X <em>st.</em> s područja Dalmacije djelomice su strani radovi, npr. srebrna kadionica iz Stare Vrlike, urešena rovašenjem i niellom, a izrađena vjerojatno negdje između sjev. Italije i Porajnja sredinom VIII <em>st. </em>No, s obzirom na mnoštvo domaćih zlatara, koji su dokumentarno zajamčeni već od XII—XIII <em>st.</em> može se pretpostavljati da su i mnogi raniji zlatni i srebrni predmeti predromaničkog i romaničkog stila, sačuvani u Zadru, Dubrovniku i drugim mjestima, vjerojatno također djela ovdašnjih majstora.<br /> U XI <em>st.</em> javljaju se u Hrvatskoj već imena domaćih zlatara, pa se mogu saznati i neke pojedinosti о njihovu školovanju, osobito u vezi s izrađivanjem liturgijskih predmeta. Poznata su imena zlatara <em>Grupše</em> i <em>Đure</em> u Poljičkom primorju, a u drugoj pol. XI <em>st.</em> poslao je splitski nadbiskup Lovro u Antiohiju svoga slugu koji je tamo naučio zlatarski rad i za riznicu splitske katedrale izveo srebrne svijećnjake, vrčeve, kalež, biskupski štap, križ i druge predmete. Moćnike glave i ruku sv. Vlaha u Dubrovniku izradili su, čini se, u Dubrovniku bizantski ili u Bizantu školovani zlatari u XI—XIII <em>st.</em>: emaljne pločice na njima pokazuju, pored bizant. tehnike i oblikovanja, latinske natpise i neke druge zapadnjačke značajke. Možda je domaći rad i relikvijarij glave sv. Kristofora u rapskoj katedrali (prva pol. XII <em>st.</em>) koji prikazuje u iskucanim srebrnim reljefima smrt sv. Kristofora, likove Krista, Marije, svetaca i simbole evanđelista. U vinodolskom Bribiru sačuvao se zlatan križ krbavskih biskupa, možda djelo domaćeg zlatara <em>Miloneka</em> (Milonigi) ili <em>Milunića</em> s kraja XII <em>st.</em> Pločice tzv. relikvijarija kralja Kolomana, sačuvane u rapskoj katedrali, koje prikazuju apostole a izvedene su u raznobojnom champlevé-emalju, veoma su srodne takvim primjercima na romaničkim prenosivim oltarićima XII <em>st.</em> nastalim u Porajnju.<br /> Kovanje autonomnoga novca Hrvatske započelo je vjerojatno u doba hercega Andrije (1196—1204) a nastavilo se za hrv. banova i kasnije hercega do 1237 po uzoru na novac salzburških nadbiskupa kovan u Friesachu. Od 1237 kovan je u slavonskoj kovnici nov tip srebrnoga novca, tzv. banovac. Tek Ludovik I ukinuo je 1364 kovanje tog novca. Kovnice banovaca nalazile su se u Pakracu i od 1260 u Zagrebu. Poslije 1364 u zagrebačkoj se kovnici kovao kraljevski novac.<br /> Јеdnо od najstarijih istaknutih središta domaćega zlatarstva bio je Zadar. Prema C. Bianchiju, zadarska je bratovština zlatara osnovana u XII <em>st.</em> U Zadru su bili odgojeni <em>Matej</em> i <em>Aristodije</em>, sinovi Zorobabela iz Apulije, slikari i vješti zlatari. Matej Zorobabelov (kraj XII i poč. XIII <em>st.</em>) možda je identičan sa zlatarom Matejom koji se spominje 1144 kao autor raspela, koje je bilo poslano u Španjolsku. U drugoj pol. XIII <em>st.</em> spominju se u Zadru majstori <em>Bratik</em>, <em>Dragota, Juraj Desislavov</em>, <em>Radovan Vukanov</em> i dr. Zlatar Š<em>imun,</em> koji je oko 1300 izradio relikvijarij desnice sv. Šimuna, što ga je ban Pavao Šubić poklonio ninskoj crkvi, vjerojatno je također bio Zadranin. U XIV <em>st.</em> spominju se u Zadru zlatari <em>Grupša Prodanov</em>, <em>Stojan Bogdašin</em>, <em>Damjan Andrijin, Lovre Bogdanov</em>, <em>Pribislav Stojšin, Bartul Bogdanov</em>, <em>Ivan Jurislavov, Ivan Radislavić </em>i dr. Sačuvan je srebrni moćnik glave sv. Silvestra, koji su 1367 u Zadru izveli zlatari <em>Melša</em> i <em>Radoslav</em> iz Kotora. U Ninu se nalazi srebrni križ s korpusom Krista i s reljefnim svetačkim i anđeoskim likovima te simbolima evanđelista, djelo majstora <em>Stjepana</em>, možda jednog od šestorice zlatara tog imena, koji su u drugoj pol. XIV i u prvoj pol XV <em>st.</em> djelovali u Zadru. I. Petricioli pridaje istome majstoru srodno raspelo u Božavi na Dugom otoku; drugo božavsko raspelo možda je djelo <em>Pavla Petrova Kotoranina,</em> koji se 1407 obvezao da izradi križ za božavsku crkvu. Poput nekih drugih gradova u Dalmaciji, i Zadar je kovao svoj novac (oko 1371—76). Vrijedni su spomenici zlatarstva u Zadru dva fragmenta kamenih kalupa (XIV ili rano XV <em>st.</em>), kojima su se zlatari služili pri izradbi tiještenih limenih reljefa, vjerojatno aplika za odjeću, pojase i sl. Na jednom su medaljoni s orlovima i grifonima, a na drugom anžuvinski grb i noj kao drugi anžuvinski amblem te medaljoni s prikazima krune, djeteline, četverolatičnoga cvijeta i žira. U Zadru je oko 1380 iskovana srebrna i djelomice pozlaćena raka sv. Šimuna, rad <em>Francesca di Antonio da Milano</em> kome su pomagali domaći majstori. Bogato je urešena reljefnim prizorima iz legende о sv. Šimunu i njegovim relikvijama, dijelom u vezi s našim vladarskim ličnostima. Ide u red najvrednijih zlatarskih djela tog doba u Evropi. Potkraj XIV <em>st.</em> obavezao se zadarski zlatar <em>Henrik</em> (umro 1401) da će izraditi pozlaćen srebrni relikvijarij za desnicu bl. Ivana Trogirskog. C. Fisković je upozorio na takav sačuvani relikvijarij u Trogiru, koji je sličan zadarskoj ruci sv. Izidora, pa zacijelo predstavlja započeto Henrikovo djelo. Palu glav. oltara zadarske stolne crkve izveo je 1399 majstor <em>Dujam</em> — možda zadarski zlatar <em>Dujam Matafarić </em>koji se 1442 obvezao da će izraditi za franjevce u Pagu pozlaćeni križ s likom Krista i evanđelista. Zadarski zlatar <em>Tomaš Martinušević</em> izveo je 1497 srebrni reljef sačuvan u unutrašnjosti rake sv. Šimuna. U XV <em>st.</em> poznati su, pored spomenutih, <em>Cvitko Stojković, Juraj Papračić, Vlatko Veseljković</em> (čije je ime notar preveo s Alegreti), <em>Jakob Farkasević, Antun Budinić, Jakov Bogdanić, Ivan Tvrdislavov</em> i dr. <em>Mate</em> i <em>Luka Boričević</em> iskucali su 1564 srebren oklop (oklad) Bogorodičine slike sačuvan u crkvi sv. Šimuna, a <em>Stjepan Venzon</em> izveo je u drugoj pol. XVI <em>st.</em> Gospin oklop u Sv. Stošiji i lijep medaljon na koricama u crkvi sv. Šimuna, a možda i križ u Ninu, koji I. Petricioli stavlja u XV <em>st.</em> Sačuvana djela pokazuju da su zadarski majstori poput mnogih zapadnoevr. zlatara održavali još u prvoj pol. XVI <em>st.</em> tradicije kićene gotike, iako se neki renesansni motivi javljaju na njihovim radovima već od druge pol. XVI <em>st.</em> U Zadru su radili i majstori iz Zagreba, Udbine i Knina; oni su vjerojatno bili posrednici nekih »sjevernjačkih utjecaja« koji se opažaju u zadarskim djelima. Veći dio zadarskih zlatara bio je iz primorskih mjesta, iz Drivasta, Bara, Kotora, Dubrovnika, Splita i Šibenika.<br /> Z. je bilo veoma razvijeno i u Dubrovniku. Već 1283 izveo je zlatar <em>Pavao </em>pozlaćen srebrni ciborij za katedralu. U drugoj pol. XIII <em>st.</em> poznati su <em>Prvonja<sub>t</sub> Vasilij, Maroje, Krasin</em> <em>Dešimirov, Radomir</em> <em>Kotruljić</em> i drugi zlatari slav. imena, što svjedoči da su domaći majstori i ovdje već tada izvodili najveći dio zlatarskih djela. God. 1277 Republika je odredila, da se zlatarski predmeti ne smiju izrađivati od srebra, koje ne bi dostizalo kvalitet sterlinske legure, a 1306 zlatari su osnovali i svoju bratovštinu. God. 1352 određuje se, da zlatari moraju upotrebljavati leguru u kojoj ima 15 unča finoga srebra i 1 unča bakra. <em>Pasko Radišev </em>kovao je u poč. XIV <em>st.</em> pričelke i naušnice, <em>Đivo Prodanov</em> skovao je 1351 srebrni i pozlaćeni pojas, a <em>Utješen Klapčić</em> 1397 šesnaest pari »slav. naušnica« (cerzellorum sclavorum). U XV <em>st.</em> označivali su dubrovačke zlatarske radove žigom u obliku glave sv. Vlaha s mitrom. Taj se žig nalazi na djelima XV <em>st.,</em> sačuvanim u Dubrovniku: na kasnogotičkom relikvijariju ruke sv. Petra u riznici stolne crkve te na pozlaćenim relikvijarijima ruku sv. Sergija i sv. Vladislava u franjevačkoj riznici. Iz druge pol. XV <em>st.</em> potječe i žigosana dubrovačka zdjelica s reljefom psa koji goni zeca (Zagreb, JA) te veća zdjelica u manastiru Savini, na kojoj su prikazani psi kako napadaju različitu divljač. Manja zdjelica u manastiru Savini, koja potječe vjerojatno iz XVI <em>st.,</em> prikazuje močvarnu pticu kako hvata zmiju i pse u lovu na divljač. Dubrovački žig imaju nadalje: gotička srebrna kadionica franjevačke crkve u Stonu, kalež s anđelima u Lopudu, ruka Marije Magdalene u riznici dubrovačke katedrale te niz zavjetnih pločica XV—XVI <em>st.</em> u crkvi na Dančama i u lopudskom Mjesnom muzeju. Sačuvan je također rad jednog od najistaknutijih dubrovačkih zlatara <em>Ivana Progonovića: </em>križ korčulanske bratovštine Svih svetih iz 1471. Križ u riznici stolne crkve u Dubrovniku djelo je <em>Jerolima Matova</em> (oko 1536). Zacijelo je rad domaćeg majstora i križ <em>Marula Joanea</em> iz 1573 u župnoj crkvi u Lastovu. Dubrovački zlatar <em>Pavko Antojević</em> (Pavao Dubrovčanin) bio je čuveni medaljer; djelovao je od 1461 u Dubrovniku a nešto prije 1479, čini se, i na sultanovu dvoru. Zacijelo je on autor dubrovačkih minca tzv. jedanaestoga tipa. Dubrovačka kovnica počela je već 1294 kovati bakrene mince, folare, a od 1337 gotovo bez prekida do 1803 kovala je različit srebrn i bakren novac. Dubrovački zlatari rezali su kalupe za novac Dubrovnika, Ulcinja i Kotora, izrađivali posuđe, koje je Republika darivala sultanu i ugarsko-hrv. kralju te drugim vladarima i istaknutim ličnostima, ukrašivali oružje itd. Pored brojnih dubrovačkih zlatara radilo je u Dubrovniku i nekoliko stranaca. U riznici katedrale sačuvan je srebrni moćnik lubanje sv. Lovrjenca, djelo zlatara <em>Guglielma</em> (1348), a križ franjevačke crkve vjerojatno je rad <em>Hansa iz Basela</em> (1440). Kasnorenesansni pokal i pladanj od pozlaćena srebra u riznici dubrovačke katedrale djela su nürnberške radionice <em>Jamnitzera </em>(XVI <em>st.</em>). U riznici dubrovačkoga dominikanskog samostana čuva se, uz ostale dragocjenosti, zanimljiv jednostavan srebrni križ, koji je dao izraditi srp. kralj Stjepan Uroš Milutin za crkvu sv. Petra i Pavla, a donesen je u Dubrovnik zacijelo poslije pada Srbije pod tursku vlast. Popravljen je 1548. Nakon pada Srbije i Bosne pod tursku vlast sredinom XV <em>st.</em> naglo opada priljev srebra iz srp. i bos. rudnika u Dubrovnik; zlatari se postepeno sve više ograničuju na izrađivanje pučkoga nakita a mlet. uvoz nadomještava, osobito u XVII i XVIII <em>st.,</em> domaću zlatarsku proizvodnju.<br /> U Splitu je najstariji novac kovan sredinom XIII <em>st.</em> po uzoru na ugar. sitni srebrni novac. Kovanje splitskog novca trajalo je do 1357. Split je u XIV <em>st. </em>gradskim statutom odredio da zlatari moraju upotrebljavati zlato u leguri koja ne zaostaje za firentinskom, a srebro određene sterlinske finoće. U Splitu je u XIV <em>st.</em> radilo mnogo domaćih zlatara: <em>Radmušević, Jakobić, Dragojević, Voletić, Petković</em> i dr. Tu su djelovali i <em>Matko Radoslavić</em> iz Dubrovnika, <em>Kresul Stipanović</em> iz Zadra te <em>Jurko Radoslavić</em> iz Imotskog. <em>Ivan Gerardov</em> iz Pesara izradio je 1369 za katedralu reljefnu palu sa svetačkim likovima (rastaljena sredinom XVIII <em>st.</em>). U riznici stolne crkve pohranjeno je jedanaest poprsja apostola i lik Bogorodice s djetetom, dijelovi oltarne pale (oko 1320—40), možda djela domaćega majstora. U XV <em>st.</em> djeluju u Splitu <em>Volaković</em>, <em>Vukašinović, Kraninović, Ravaković, Radojević, Veručić, Carević</em> i dr. <em>Petar Petković</em> izveo je 1444 srebrni križ s likovima Krista i evanđelista, a <em>Petar Girica</em> 1449 za katedralu srebrni tabernakul (ostenzorij) koji su držala dva anđela. Splitski zlatari XV <em>st. </em>radili su također srebrne pojase, nakit, prstenje, igle, emaljem ukrašene kaleže, moćnike itd. Njihov rad su zacijelo neki kaleži sačuvani u riznici katedrale. U splitskoj crkvi sv. Mande nađen je gotički kalež urešen reljefnim medaljonima, biljnim i arhitektonskim motivima; signirao ga je zlatar <em>Matija Dragonić</em> iz Zadra, nastanjen u Splitu. Dva kaleža u crkvi zadarskih franjevaca srodna su tom Dragonićevu djelu, pa su možda i oni Dragonićev rad. — U XVI <em>st. </em>radili su u Splitu <em>Mladinović, Radunčić, Radmilović, Pavličić, Vuković, Blažić </em>i drugi. U poč. XIV <em>st.</em> kovali su poseban novac za primorsku Hrvatsku i za Bosnu banovi Pavao i Mladen Šubić, a u poč. XV <em>st.</em> kovao je novac i splitski herceg Hrvoje Vukčić Hrvatinić. Niz domaćih zlatara spominje se u Trogiru u XIII i u XV <em>st.,</em> u Korčuli u XIV i XVI <em>st.,</em> u Rabu i u Hvaru u XVI <em>st. —</em> U Krku je sačuvana u katedrali velika srebrna pala kneza Ivana Krčkog iz 1477, koja prikazuje Bogorodicu na mjesecu i krunidbu Bogorodice te dva niza sa po dvanaest svetaca. Takve pale izrađivali su, prema izvorima, mnogi domaći majstori (<em>Stjepan Martinović</em> 1457 za dubrovačku katedralu i dr.). U Senju je djelovao u XV <em>st.</em> zlatar <em>Martin Živković;</em> nedavno je B. Fučić pronašao signirani kalež tog majstora. U Šibeniku rade u to vrijeme zlatari <em>Ponković, Jurinić, Vrančić, Šižgorić, Tošić, Jakšić, Skočibuha</em> i drugi, a u XVI <em>st.</em> pored ostalih <em>Andrija Jakšić</em> i <em>Juraj Ivanić. Ivan</em> i <em>Dominik Punković</em> izveli su 1436 srebrni križ, <em>Mate Pomenić</em> 1448 križ s reljefnim svetačkim likovima, a 1487 kadionicu. I drugi zlatari u Šibeniku izrađivali su križeve, kaleže i druge predmete, a <em>Ivan Pelegrin </em>načinio je 1470 srebrne korice knjiga sa svetačkim likovima u reljefu. Lijepe korice knjiga iz XVI <em>st.,</em> što ih je izveo Šibenčanin <em>Horac Fortezza</em> sačuvale su se u Šibeniku, a drugi njegovi radovi nalaze se u mlet. Mus. Civico Correr, u firentinskom Mus. nazionale i u Vic oria and Albert Mus. u Londonu. — U hvarskoj katedrali sačuvan je kićen biskupski štap s likovima svetaca, djelo Kninjanina <em>Pavla Dubravčića </em>(1509). — Riznica franjevačkog samostana na Trsatu ima, pored drugih dragocjenosti, zanimljiv relikvijarij poput renesansne pokaznice, s dijelovima koji su rađeni prije 1485 i sa zapisima despotice Barbare Frankopanke (sastavljen je u cjelinu oko 1576).<br /> Istra je osobito bogata zlatarskim djelima; znatan dio izveli su domaći majstori. U mnogim istar. crkvama sačuvalo se pozlaćenih bakrenih križeva, na kojima su uz Krista prikazani na krakovima likovi ili simboli evanđelista, simbol pelikana ili svetački likovi, a straga — uz centralni lik Bogorodice ili nekog sveca — na krakovima anđeli, likovi svetaca, Adam i druge figure. Među najstarijim primjercima ističe se onaj u Pomeru kod Pule, grubo stiliziranih, izražajnih likova, zacijelo domaći rad pučkoga majstora prijelaznog razdoblja iz romanike u gotiku. Iz XV/XVI <em>st.</em> potječu slični ali stilski dotjeraniji proizvodi vjerojatno domaćih gradskih radionica, sačuvani u Montiću, Loboriki, Mutvoranu i drugim istar. mjestima. Osobito je zanimljiv srebrni križ u crkvi sv. Gaudencija u Osoru, vjerojatno rad domaćega majstora XV <em>st. </em>u oblicima prijelaza iz gotike u renesansu. Istar. se radovima smatraju i neke gotičke pokaznice i drugi crkveni predmeti XV <em>st</em>.,npr. pokaznice u Izoli u crkvi sv. Maura (1444) i u crkvi Bogorodičina uznesenja u Buzetu (iz 1453, dar Ivana iz Rijeke), te pokaznica preinačena u moćnik, u Oprtlju. Iz XVI <em>st.</em> potječu kalež, križ i pokaznica crkve sv. Petra i Pavla u Humu, darovi župnika Ivana iz Huma (1539), pokaznica iz Pićna, datirana grbom biskupa Barba u vrijeme oko 1530—40, renesansna lađica (navicula) sv. Gaudencija u Osoru približno iz istoga vremena, te moćnik u Barbanu. Ciborij župne crkve u Medulinu vjerojatno je rad domaćih zlatara XV/XVI <em>st.,</em> isto tako kao i ciborij u Montiću, moćnik u Labinu i pokaznica u Draguću. U skupini moćnika novigradske crkve, koji se pripisuju istar. majstorima, ističu se dva primjera iz 1575 s moćima nevine djece i mučenika Audaksa. Jednake žigove oblasnog pregleda i proizvađača imaju: kalež franjevačke crkve u Nerezinama, križ u Draguću, ciborij s grbom Molini u Labinu, lađice u Lindaru (1609) i Velom Lošinju. U prvim decenijima XVII <em>st.</em> nastalo je nekoliko kvalitetnih radova koji se smatraju djelima istar. majstora. Kalež župne crkve u Trvižu ima žigove ST i SB te lik sjedeće životinje. Žig ST i žig životinje nalaze se i na svjetiljci bazilike u Poreču, samo žig životinje na svjetiljci u Osoru, na kaležu i križu u Galižani, na kaležu u Lindaru, na lađici u Savičenti, na križu franjevačke crkve u Nerezinama, a žigovi ST i SB sa žigom stojeće životinje na jednostavnom kaležu u Barbanu. Takav žig stojeće životinje nalazi se i na ciboriju u Trvižu, koji je izradbom srodan trviškom kaležu (te se, kao i taj, datira u poč. XVII <em>st.</em>), pa na ciboriju u Bermu koji se također ubraja u skupinu istar. djela. Oko 1650 nastali su kadionica, lađica i рах crkve u Momjanu. Potkraj XVII i u prve decenije XVIII <em>st.</em> datirano je nekoliko dobro izvedenih djela koja nose žig: A—jabuka—P. Radovi s tim žigom veoma su česti u Istri, a zajedno s tim žigom nalaze se na istim predmetima i neki žigovi, kojima su označeni radovi što se pridaju istar. domaćim majstorima. Datirani su predmeti: 2 svjetiljke u crkvi S. Servolo u Bujama (1698), 2 svjetiljke u Pićnu (1700 i 1702), 2 svijećnjaka u Gračišću iz 1702 te svjetiljka u Valturi iz 1715. Od nedatiranih radova s tim žigom zanimljivi su likovi svetaca i Bogorodice na antependiju porečke bazilike, okvir za kanonsku ploču u Bujama te kaleži u Pićnu i u Ваrbanu. Istom razdoblju pripadaju najvjerojatnije i radovi označeni žigom:<br /> • L •<br /> • SAM •<br /> • A •<br /> koji zajedno sa žigom A—jabuka—P dolazi na velikom okviru kanonske ploče u Bujama, a sam na križu u Ližnjanu, na kaležu u Bujama, na pokaznici i na križu u Valturi te na relikvijariju trna u Novigradu. Velika skupina radova, koji su vjerojatno domaći produkt, označena je žigom Z—pijetao—P. Datirani primjerci dosad su zabilježeni od 1720 do 1751. Od nedatiranih radova jedan je od najboljih u toj skupini križ franjevačke crkve u Cresu. Mnoštvo sačuvanih djela s tim žigom, često vrlo dobre kvalitete, upućuje da su to vjerojatno domaći radovi. Pored brojnih drugih djela, što se pripisuju domaćim majstorima a sežu sve do Napoleonovih vremena, zanimljiv je filigranski nakit od zlata, kićene naušnice s biserjem, lančići i dr. Nekoliko veoma lijepih primjeraka istar. filigrana sačuvano je među votivima darovanim crkvi sv. Eufemije u Rovinju. Franc. putopisac Ch. Yriarte isticao je ljepotu zlatnih filigranskih nakita što su ga u 60-im godinama prošloga stoljeća u Pazinu nabavljali stanovnici mjesta i okolice.<br /> Istaknuti zlatarski centri u sjev. Hrvatskoj bili su Zagreb i Varaždin. Zlatar <em>Blaž</em> iz Zagreba radio je u posljednjoj četvrtini XIII <em>st.</em> u Zadru. U XIV <em>st. </em>poznata su imena 32 zlatara, koji su djelovali u Zagrebu. Nekima od njih spominju se i prezimena koja upućuju na njihovo hrv. podrijetlo <em>(Juraj Filentić, Andrija Gusičić</em> i <em>Antun Ščitarić).</em> Zlatari <em>Ivan Božov</em> i <em>Brumen</em> bili su izabrani u skupini hrvatskih gradskih zastupnika. Ivan Božov bio je sin zlatara <em>Stjepana Božova</em> u Zagrebu, a zlatar <em>Marketo</em> bio je sin zagrebačkoga zlatara <em>Konstancija.</em> Može se pretpostaviti, da je znatan broj ostalih zagrebačkih zlatara, kojima su poznata samo imena, također bio domaćega, hrv. podrijetla. Zagrebački zlatar <em>Lukač,</em> poznat 1357—59, bio je iz Slavonske Požege. S mnogo vjerojatnosti može se zagrebačkim zlatarima XIV <em>st.</em> pripisati izradba gradskoga pečatnjaka od 1383 i novoga nešto preinačena iz 1397, a sigurno je rad nekog od ovih zlatara i pečatnjak zagrebačkog arciđakona Petra (Budimpešta, Nemzeti múz.). Zlatara <em>Kozmu</em> gradska je općina posebno nagradila 1397 zbog njegovih zasluga. Moguće je da su i neka znatnija, u Zagrebu sačuvana zlatarska djela XIV <em>st., </em>rad kojega od zagrebačkih majstora, npr. plenarij s reljefom Bogorodice, fragment raspela i kipić anđela (sve u katedrali). U XV <em>st.</em> javlja se u Zagrebu nekoliko zlatara madž., i njem. podrijetla; u XVI <em>st.</em> ponovo prevladavaju brojni domaći zlatari: <em>Stjepan Horvat, Matija Županić, Gašpar Ska- lić, Petar</em> i <em>Matija Krupić</em> (obojica turopoljski plemići), <em>Nikola Vahtarić, Grgur Lovretić, Ivan</em> i <em>Juraj Mihlović, Bartol Radinović</em> i <em>Nikola Opanić.</em> God. 1455 povjereno je zagrebačkim zlatarima <em>Pavlu</em> i <em>Benediktu</em> da izrade relikvijarij za mumiju nevinoga djeteta, a 1577 preuzeo je <em>Petar Krupić</em> zlato za pozlaćivanje čaše koju je gradska općina namijenila kao svadbeni dar Jurju Zrinskom. Sa dosta vjerojatnosti mogu se pripisati zagrebačkim majstorima mnogi zlatarski radovi XV i XVI <em>st.,</em> osobito kaleži što su pohranjeni u zagrebačkoj katedrali, u Sv. Marku i Sv. Ivanu. Zagrebački zlatari preuzeli su kraljevom dozvolom 1519 pravila i povlastice budimskih zlatara, pa su bili dužni kao majstorska djela izraditi kalež, pečatnjak s urezanim štitom i Šljemom te zlatan prsten s dragocjenim kamenom urešen izrezanim cvjetićima.<br /> Sedamdesetih godina XV <em>st.</em> kovao je svoj novac Nikola Iločki oponašajući novce akvilejskih patrijarha i dinare ugar.-hrv. kralja Matije. U svojoj kovnici u Gvozdanskom Nikola Zrinski je oko 1526—33 kovao srebrne dinare, groše i talire.<br /> U Varaždinu su u XV <em>st.</em> poznata tri zlatara: <em>Henrik, Juraj</em> i <em>Franjo</em> koji se spominju 1454—64. Dio žezla varaždinskoga gradskog suca iz 1464 vjerojatno je rad jednoga od tih majstora, a zacijelo je domaći rad i veliki srebrni gradski pečatnjak iz sredine XV <em>st.</em> Visoka gotička pokaznica s kraja XV ili iz poč. XVI <em>st. </em>(franjevački samostan u Varaždinu) također se pridaje domaćem zlataru, možda <em>Bartolomeju,</em> koji je 1522 i 1523 bio gradski sudac. Potkraj XVI <em>st.</em> bili su gradski prisežnici u Varaždinu zlatar <em>Mijo Kočinski</em> i srebrnar <em>Andrija Talijan.</em> Osmorica varaždinskih zlatara, među njima <em>Skenderović, Tarneković, Suromentić</em> i <em>Babić,</em> dobili su 1613 od gradskog suca cehovska pravila, prema kojima su bili dužni izrađivati predmete od srebrne legure koja u 16 lota sadrži 13 lota srebra; cehmeštar je na provjerene radove stavljao »znamenje« tj. cehovski žig koji jamči za kakvoću srebra. Zlatar je mogao postati majstorom tek kad bi izveo tri ispitna rada: kupu (pehar ili kalež), pečatnjak s grbom i zlatan prsten.<br /> U Zagrebu u XVII <em>st.</em> nema još odredaba о žigosanju ali se potkraj stoljeća na pečatnjaku kaptolskog zlatarskog ceha javlja znak SVCZ, koji je vjerojatno služio kao kontrolni žig. Zagrebački varoški ceh dozvolio je 1665 kaptolskome da se služi povlasticama varoških zlatara. Prijepis svojih povlastica dao je zagrebački ceh i nekim drugim cehovima u Hrvatskoj i Ugarskoj (1614 szombathelyskom, 1635 koprivničkom, 1646 križevačkom). U riznici zagrebačke katedrale sačuvan je srebrni reljef »Raspeća«, rad varoškog zlatara <em>Ivana Mihalffyja</em> (1606). Varoški zlatar <em>Mihael Jemričević</em> bio je 1641—42 gradski sudac. Poznati su varoški zlatari XVII <em>st. Andrija Farkas, Ivan Horvat, Juraj Kuharić, Ivan Cvetušić </em>i <em>Marko Sumrak,</em> a u kaptolskom cehu radili su <em>Nikola Trubar, Matija Syger-Poman, Mihael Cvetušić, Stanislav</em> <em>Horvat</em> i <em>Franjo Brajević.</em> U Muzeju grada Zagreba sačuvana je mjedena tablica kaptolskog ceha s iskucanim likovima obrtnika struka koje su zastupane u tom cehu. Izveo ju je Stanko Horvat potkraj XVII <em>st.</em><br /> Među dalm. djelima ranoga baroka ističe se raspelo (Orebić) što ga je izveo šibenski majstor <em>Matija Dorošević</em> 1611.<br /> U XVII <em>st.</em> nastao je niz zanimljivih zlatarskih radova za pravoslavne manastire i crkve u Hrvatskoj. Za manastir Orahovicu izradio je 1617 <em>Avramije Hlapović</em> srebrnu darohranilnicu u obliku crkvice sa 7 tornjića, a njemu se pripisuje i petohljebnica izrađena 1617 za isti manastir; vjerojatno je rad njegove radionice i orahovička kadionica s ukrasima gotičkoga stila. Ručni krst istoga manastira rad je <em>Stefana Ivanovića Sarajevca</em> (1632) u koji je pozlaćenim srebrom okovao drvorezbareni krstić s prikazom 12 praznika. <em>Đuro Stefanović</em> izradio je 1661 okove evanđelja (manastir Pakra kod Daruvara); zlatar istog imena nalazio se 1697 u osječkoj Tvrđi. <em>Miho Narančić</em> iz Starog Majdana izradio je potkraj XVII <em>st.</em> okove za korice knjiga crkve u Kostajnici i u manastiru Gomirju. Tipični su za njegov rad ljeveni, ažurirani plošni reljefi sa svetačkim likovima i prizorima. Najznačajniji su primjerci toga zlatarstva u zapisima dokumentirani radovi majstora <em>Jakova</em> u Topuskom (1705—18); od njegovih datiranih radova ističu se srebrni krst i putir manastira Gomirja (1705), mjedeni pečatnjak manastira Lepavine s prizorom »Vavedenja« (1706), diskos manastira Komogovine (1708), pozlaćeni srebrni okov krune Bogorodičine ikone za Gomirje (1715) i putir manastira Komogovine od pozlaćena srebra (1718). U Bolču kod Crikvene blizu Bjelovara sačuvan je nedatirani krst majstora <em>Jakova,</em> bliz gomirskom iz 1705, s geometrijskim motivima srodnim šarama seljačkih rukotvorina.<br /> Mnogi Hrvati djelovali su zajedno sa Srbima u zlatarskom cehu osnovanom potkraj XVII <em>st.</em> u Budimu. Već 1696 uživali su povlastice prvenstva nad ostalim zlatarskim udruženjima u Madžarskoj i nadzirali rad osobito onih majstora, koji su boravili na novooslobođenom području. Do sredine XVIII <em>st.</em> djelovali su u tom budimskom zlatarskom cehu ponajviše majstori podrijetlom iz jadranskih krajeva Hrvatske, iz Slavonije, Bosne, Srbije i Makedonije. Ovi su majstori dali vrijedna, u Madžarskoj sačuvana djela (srebrni dvokraki svijećnjak <em>Jakoba Martinovića</em> iz sredine XVIII <em>st.,</em> srebrna svjetiljka za vječno svjetlo <em>Martina</em> <em>Ljubisića</em> iz 1776 i dr.); neki su izrađivali zlatarska djela i za Hrvatsku, a i mladići iz Hrvatske odlazili su k njima u nauk. U franjevačkom samostanu u Slavonskom Brodu je sačuvan kalež budimskoga zlatara Martina Ljubišića, izrađen 1763 za đakovački samostan. U Madžarskoj je i izvan Budima bilo hrv. zlatara: u Pečuhu se npr. istakao <em>Šimun Radnić</em> koji je 1732 izradio žičanim emaljem urešeni kalež za franjevce u Pečuhu, a kod <em>Josipa Radnića</em> učio je zanat <em>Mihael Frank</em> iz Varaždina 1764—67.<br /> Među varoškim zagrebačkim zlatarima javljaju se u XVIII <em>st. Petar Gerkavec, Juraj Igerčić, Ignacije Ernst</em> i <em>Nikola Dolovčak.</em> Najstariji je do sada poznati žigosani rad zagrebačkih zlatara kalež crkve u Vugrovcu, rad <em>Ignacija Ernsta</em> (1769). Kraljevsko vijeće za Dalmaciju, Hrvatsku i Slavoniju zahtijevalo je (1773) da zlatari stavljaju uz oznaku kvalitete srebra i svoj imeni žig. Od kaptolskih zlatara XVIII <em>st.</em> poznati su <em>Ivan Pozvinski, Johann</em> <em>Michael</em> <em>Lanner</em> (u riznici zagrebačke katedrale sačuvan lijep pastoral iz 1780), <em>Ferdinand Eberhard</em> (sačuvani mnogi radovi u Zagrebu) i <em>Martin Ebner</em> (ranoklasicistički okvir slike biskupa Kažotića u zagrebačkoj katedrali).<br /> U Rijeci je patentom od 1774 također dekretirano žigosanje zlatarskih radova. Poznati su po imenu mnogi tadašnji zlatari i njihovi radovi iz ranoga XIX <em>st.</em> (srebrno kandilo <em>braće Benusst</em> u crkvi sv. Jerolima u Rijeci iz 1810, kadionica i navicula iste crkve, djela <em>Luigija Benuzzija</em> iz 1815). Na Rijeci je 1828 bilo 7 zlatara.<br /> O stanju zlatarstva u dijelu Hrvatske odnosno Slavonije, koji je oslobođen potkraj XVII <em>st.</em> od osmanlijske vlasti, svjedoče popisi obrtnika. U popisu iz 1697 spominje se <em>Đuro Stefanović</em> u osječkoj Tvrđi, zacijelo autor okova pakranskog evanđelja iz 1661; pored njega radili su u to vrijeme i osječki zlatari <em>Marijan Bartolović, Martin Suban, Matija Stipanić</em> i <em>Marijan Šimunović.</em> Kralj Karlo III potvrdio je 1723 povlastice osječkoga zlatarskog ceha koji je tada imao 4 člana. Primjer osječkoga zlatara <em>Franje Stefanovića</em> (njegova se trgovina spominje oko 1746; 1752—55 bio je gradski načelnik) pokazuje do kakvoga se ekonomskog i društvenog položaja mogao tada uzdići sposoban majstor. Kaluđeri Slatinskog Drenovca dali su 1785 u Osijeku izvesti srebrni pozlaćeni putir. Žig AM 12 kojim je označen ovaj putir nalazi se i na kandilima manastirske crkve u Pakri, vjerojatno djelima osječkih majstora.<br /> U Slavonskoj Požegi bilo je 1702 osam zlatara, odreda domaćih ljudi <em>(Mihajlo</em> i <em>Nikola Tomić, Mijo Matković, Marko Aničić, Šimun Sremčević, Mato Ilić, Đuro Hunalić, Marin</em> <em>Zrako).</em> Požeški zlatari dobili su 1761 cehovske privilegije; nastojalo se da ispitni rad za majstora ne bude skupocjen i da ima prođu, kako bi se novim zlatarima olakšao pristup u ceh. Nove privilegije dobili su 1763 koprivnički zlatari, 1764 križevački, a 1765 čakovečki.<br /> U Karlovcu je već u ranom XVIII <em>st.</em> bilo zlatara u cehu zlatara, sabljara i kovača. Relikvijarij sačuvan u franjevačkom samostanu u Jastrebarskom vjerojatno je rad karlovačkoga majstora (oko 1780). Sredinom XIX <em>st.</em> spominju se u privilegijima karlovačkoga mješovitoga ceha i zlatari; u to vrijeme poznat je u Karlovcu majstor <em>Toma Junk.</em><br /> I u Splitu u doba baroka po imenu su poznati neki zlatari. <em>Ivan Gelmini </em>izveo je 1690 kadionicu, <em>Ottavio</em> <em>Karubin</em> kovao je 1702—04 crkveni pribor, a <em>Antun Šilović</em> 1731—45 kadionicu, lađicu za tamjan i dr.<br /> Među brojnim radovima stranih zlatara (osobito iz Augsburga, Beča, Graza i Venecije) sačuvanim u Hrvatskoj ističu se dva srebrna iskucana antependija: jedan na glav. oltaru zagrebačke katedrale s prizorom maloga Krista s roditeljima (djelo bečkoga majstora <em>Georga Caspara Meichla,</em> 1721), a drugi u rovinjskoj crkvi sv. Eufemije s prizorom »Krista u Emausu« i izvanrednim likovima »Vjere« i »Ljubavi« (1777, rad <em>Angiola Scarabelle d’Este,</em> čuvenog autora reljefa na vratima bazilike sv. Antuna u Padovi).<br /> Prema dosadašnjim istraživanjima čini se da je Zagreb bio u prvoj pol. XIX <em>st.</em> jedno od najjačih žarišta zlatarstva u Hrvatskoj. Iz ranoga XIX <em>st.</em> sačuvan je niz vrijednih djela varoških zlatara <em>Franje Lesnika, Vinka Lehmanna</em> i <em>Josipa Haasa,</em> a među kaptolskima ističu se radovi <em>Antuna Hubineka</em> i <em>Henrika</em> <em>Wohlgemutha.</em> Sredinom XIX <em>st.</em> prevladala je moda izrađivanja narukvica, ogrlica i drugoga nakita od kose; zlatarske dijelove nakita izrađivao je zlatar <em>Laube.</em> Poznata su i druga žigosana njegova djela. U to vrijeme je djelovao <em>Josip Engelsrath </em>iz Gradišća; njegovi sinovi razgranali su posao tako da su pored radionice u Zagrebu otvorili i podružnice u Rijeci, Karlovcu, Sisku i Opatiji. U Zagrebu su 1848/49 kovane srebrne spomenice »narođenja jugoslavenske slobode« i bakreni novci »križari«. Iz druge pol. XIX <em>st.</em> poznata su djela <em>Feliksa Junga,</em> a naročito udruženih majstora <em>Slavoljuba Bulvana</em> i <em>Franje Pečaka,</em> koji su 1879 izložili na umjetničkoj izložbi u Zagrebu filigranski križ, izveden za zagrebačku pravoslavnu crkvu i niz drugih radova, a 1881 izradili zlatan dijadem s briljantima i topazima, koji je naručila zagrebačka općina kao poklon za svadbu prijestolonasljednika Rudolfa s princesom Štefanijom. Ova dva majstora izvodila su nakit po nacrtima Hermanna Bolléa (izložen u Trstu 1882). Pečak je dobio priznanja za dijadem izveden 1885 za caricu Elizabetu. Emaljem urešen počasni lanac zagrebačkoga načelnika po nacrtu Bolléa 1902 izradio je Bulvan. Oko 1905 izveo je ostruge (ukrašene smaragdima, tirkizima i biserima) za varaždinskoga velikog župana zagrebački zlatar <em>Antun Repina</em> po nacrtu V. Rimaya, nastavnika Obrtne škole.<br /> Riječki zlatari razvili su od sredine XIX <em>st.</em> proizvodnju raznovrsnoga zlatnog nakita urešenog emaljnim glavama ili poprsjima crnaca (»mori«). Dotad su samo naušnice bile ukrašavane »morčićima«. Prvi je počeo izrađivati narukvice i druge predmete s tim motivima <em>Ivan Korošac</em> 1845, zatim <em>Ante Mihić</em> oko 1873 a nakon 1874 <em>Augustin</em> <em>Gigante</em> koji je nastojao glave crnčića primijeniti i na pribor za jelo. Posljednji riječki »moretist« bio je <em>Raul Rolandi</em> (1875—1960). Takav nakit nosili su nekoć i muškarci.<br /> U novije vrijeme sudjelovali su u izradbi zlatarskih radova i istaknuti umjetnici. Kipar <em>R. Frangeš-Mihanović</em> izveo je 1895 model srebrnoga čekića za svečanost polaganja zaglavnoga kamena kazališta i gimnazije u Zagrebu, urešen alegorijskim likovima umjetnosti i znanosti. Frangešov bilikum od srebra s grupom momaka i djevojaka, što plešu kolo, izrađen je 1902. Najuspjeliji je Frangešov zlatarski rad bilikum »Dobrodošlica« (1907) rađen u stilu secesije, s likovima seljaka koji goste nude simboličnim darovima. Od 1910 intenzivno se bavio zlatarskim radom <em>Ivo Kerdić.</em> Njegovi pladnjevi, zdjele, pokali, kaleži, korice za knjige i različit nakit spadaju među najreprezentativnija djela hrv. zlatarstva između dva svjetska rata. Veliki srebrni reljefi, što ih je izveo sa svojim učenicima za crkvu sv. Blaža u Zagrebu, nastavljaju u neku ruku tradiciju srebrnih pala koje su kovali dalm. zlatari Srednjega vijeka. Pored Kerdićevih učenika <em>Baltazara Besedičeka</em> i <em>Slavka Jurića</em> (koji su većinom radili u bakru) izveo je slikar <em>Marko Rašica,</em> među ostalim, niz figuralnih reljefa, iskucanih u srebru na koricama knjiga.<br /> Među zagrebačkim zlatarima XX <em>st.</em> ističu se <em>Vladimir Rutić</em>, <em>Koloman Birtić</em> i <em>Vladimir Zalokar</em> te draguljari <em>Juraj Kolenko</em> i <em>Mirko Kristan. Teodor Krivak</em> majstorski je izveo po modelu Antuna Augustinčića maršalski štit predsjednika Tita, koji prikazuje razvitak vojske od partizanskih odreda do suvremene armije, izgradnju nove Jugoslavije i simbole pet jugoslav. naroda. Krivak je autor mnogih drugih majstorski izrađenih zlatarskih djela (sarkofag Ozane Kotorske prema nacrtu A. Augustinčića, faksimile rake sv. Šimuna iz Zadra), pa je pod njegovim vodstvom 1957 organiziran u zagrebačkoj Školi za primijenjenu umjetnost odsjek za plemenite metale koji je dao značajne rezultate. Po nacrtima nastavnika tog odjela <em>Milice Rosenberg</em> izvedeni su 1964 modeli za suvremeni pribor za jelo i drugi predmeti. Crtač <em>Zlatko Bourek</em> izveo je u Zagrebu modele pribora za jelo po narudžbi zlatarne u Celju. Veliki uresni pladnjevi s reljefnim prikazima, što ih je radio Slavko Jurić za jugoslav. ambasadu u Londonu, uspješno nastavljaju dostignuća Kerdićeve škole.<br /> U najnovije vrijeme djeluje u gradovima Hrvatske velik broj zlatara i kujundžija. Kujundžije su prenijeli u Hrvatsku vještinu bos. i maked. filigrana te izvode na raznovrsnom nakitu tradicionalne geometrijske i biljne motive. Zlatari izrađuju svoja djela u drugim tradicionalnim tehnikama, služeći se u novije vrijeme i strojevima. U nar. nakitu očuvale su se, naročito u Dalmaciji, davne predaje. U seljačkoj nošnji Dalmacije metalni su predmeti toliko brojni, da se obradba metala smatra jednom od glavnih grana dalm. nar. umjetnosti. Privjesci za pojas, izrađeni od svitaka mjedene žice u obliku tri niza lanaca učvršćenih na kolutu, idu među najstarije oblike nakita balkanskih naroda, a nalaze se već u kulturi mlađega željeznog doba. U istoj tehnici i srodnim oblicima javljaju se u Dalmaciji i ukrasi za pletenicu u obliku triju kolešaca sa žbicama, obuhvaćenih sa dvije prečkice, a sve ovito mjedenim žičnim svicima i staklenim biserima. Vrlo su staroga podrijetla vjerojatno i dalm. čeoni ukrasi žena, koji se sastoje od žičnih prepleta s apliciranim ljevenim rozetama i likovima ptica te s privjescima od lima ili od novca. Sličan je ukras nađen u prethist. depoima. Okivanje kožnih pojasa metalnim zakovicama i čavlima — na način starijega željeznog doba — primjenjuje se osobito u vrličkom kraju na velikim pojasima (»pašnjacima«), u koje se stavljaju razni predmeti, zatim na različitim torbama, na potkoljeničnim pojasima i dr. Ti su okovi sastavljeni u geometrijske motive (krugovi, križevi u krugu, kotači sa žbicama), a često su urešeni i staklenim imitacijama dragoga kamenja, pa je ta ornamentika po svom stilu srodna onoj iz doba Seobe naroda. Davnoga su podrijetla zacijelo i ukosnice, čiji prihvat ima oblik svedene pločice s raznobojnim kamenjem. U starohrv. grobovima nađene su pločice takva oblika. Sličnoga su tipa i neke okrugle pojasne spone te okrugle ažurirane pločice u obliku kotača s karneolom u sredini ili s drugim ukrasom. Takvi se oblici nalaze u tim krajevima već u posljednjim stoljećima pr. n. e. a u doba Seobe naroda javljaju se optočene kamenjem. Tradiciji iz vremena Seobe naroda pripadaju valjda i neki tipovi prstenja s pločicama optočenim kamenjem, ženski pojasi s brojnim velikim karneolima, male spone za vrat košulje i spone čarapa u sjev. Dalmaciji. Naušnice sa tri jagode u Dalmaciji i Hercegovini veoma su srodne onima, koje su izrađivali dalm. zlatari u IX—X <em>st.</em> Čunolike naušnice, koje se javljaju u raznim varijantama, potječu po svom tipu iz ant. grč. tradicije.<br /> Pored spomenutih predmeta i tehnika, koje sigurno nastavljaju tradiciju prethist. i ranohist. doba, ima u dalm. seljačkoj umjetnosti brojnih oblika nakita i drugih predmeta koji su po tipovima i načinu obradbe novijeg podrijetla, bilo da su preuzeti izvana ili su se razvili u toku vremena iz starijih oblika. Takvi su npr. mnogovrsni oblici naušnica i drugoga nakita, koji su u raznim krajevima različiti. Taj nakit izrađuju majstori u Zadru, Šibeniku, Trogiru, Splitu i Dubrovniku ili po većim mjestima u unutrašnjosti, npr. u Sinju. Dok u juž. Dalmaciji ima vrlo starinskih oblika oklopnih ploča na prsima muške tradicionalne nošnje (toke), u sjev. su se Dalmaciji ti elementi pretvorili znatnim dijelom u nizove polukuglastih puceta. Utjecaj islam. kulture u doba, dok su Osmanlije bili neposredni susjedi Dalmacije odrazio se u izvijenim oblicima pojasnih spona urešenih iskucanim ili drugim ornamentima; neki motivi vode podrijetlo iz turske umjetnosti. Uljanice sa jednom ili više posuda (lukijernari, fiorentine) izrađivale su se u oblicima preuzetim s Apeninskoga poluotoka (Šibenik i Dubrovnik). Mnogi oblici naušnica urešenih biserjem a ponekad i emaljem izrađivali su se prema tal. uzorima. Zlatari su često izrađivali okove oružja (sablje, puške, pištolji) za seosko stanovništvo djelomice u oblicima i tehnikama ist. a djelomice zap. podrijetla. Vrlo dugi (4—5 m) pojasi zvani liter, što su se omatali u više zavoja oko pasa, bili su sastavljeni od metalnih članaka ili barem okovani metalom. Nabojnjače i zejtinjače za spremanje naboja i ulja za puške i pištolje, često su bile iskucane u srebru; njihovi oblici i ukrasi također su zap. i ist. podrijetla.<br /> U ženskoj nošnji ima pored ukosnica s okruglim filigranskim glavama, koje su po tipu vrlo starog podrijetla, i niz novijih oblika s raznovrsnim motivima izvedenim u različitim tehnikama, ponajviše lijevanjem. Karike sljepoočničarke imaju u Dalmaciji poseban polumjesečast oblik s raznovrsnim privjescima. U juž. Dalmaciji one imaju oblik pačetvorinaste pločice s polukružnim gornjim izdankom i s raznovrsnim privjescima. Ogrlice i lančani nakiti, što se stavljaju na prsa, u Dalmaciji se često sastoje samo od dva vodoravna lančića s limenim privjescima. U nekim krajevima pokrivaju prsa uzduž i poprijeko višestruki nizovi lančića, na kojima vise limeni privjesci ili probušeni novci. Novac služi kao nakit ženskih kapa u nekoliko nizova. Poput muških toka, na ženskoj se nošnji nalaze nizovi ljevenih, iskucanih ili filigranskih spona (»ploča«) često urešenih raznobojnim kamenjem. Na okruglim broševima često se nose na lančiću filigranska okrugla puceta; takva puceta na lančićima s prečkicom služe i za zakapčanje rupica na košulji. Rijetko je gdje metalni ukras toliko omiljen, tako raznovrstan i tako bogat umjetničkim oblicima kao u dalm. seljačkoj kulturi. Spomenuti zlatarski proizvodi namijenjeni stanovništvu sela u novije vrijeme nestaju, osobito nakon Drugoga svjetskog rata.<br /> LIT.: <em>D. Rendić-Miočević,</em> Srebrne naušnice nepoznatih japodskih radionica, AV, 1953. — <em>I. Petricoli</em>, Srebrni križ zadarske opatice Pave, Peristil, 1954 — <em>Z. Vinski,</em> Zlatni prsten nađen u Samoboru, Tkalčićev zbornik, I, Zagreb 1955·— <em>I. Bach</em> i <em>В. Radojković,</em> Umetnička obrada metala naroda Jugoslavije, Beograd 3956 (sa starijom lit.). — <em>I. Bach,</em> Tri rada stranih umjetnika u Hrvatskoj, Peristil, 1957. — <em>K. Vinski</em>, Ranosrednjovjekovna kadionica iz Stare Vrlike, SHP, 1958. — <em>Z. Vinski,</em> О nalazima 6. i 7. stoljeća u Jugoslaviji, Opuscula archaeologica (Zagreb), 1958, III. — <em>K. Prijatelj,</em> Srebrne svetačke glave iz riznice splitske stolne crkve, Zbornik Muzeja primenjene umetnosti (Beograd), 1958, 3—4. — <em>I. Bach,</em> Zlatarski radovi u riznici zagrebačke katedrale sa žigovima mariborskih i zagrebačkih majstora 18. stoljeća, Tkalčićev zbornik, II, Zagreb 1958. — <em>Isti,</em> Povlastice i pravila varaždinskog zlatarskog ceha 1613. g., Starine JA, 1959, 49. — <em>C. Fisković,</em> Zadarski sredovječni majstori, Split 1959. — <em>K. Vinski, </em>Keltski ratnički grob iz Batine, Arheološki radovi i rasprave JA, 1959 — <em>I. Bach,</em> Prilozi povijesti zlatarstva u Zagrebu, Zbornik Iz starog i novog Zagreba, II, Zagreb 1960. — <em>R. Kovijanić,</em> Kotorski zlatari prve polovine XIV veka, Etnografski zbornik (Cetinje), 1961. — <em>I. Bach,</em> Prilozi poznavanju zlatarskih radova u Hrvatskoj, Peristil, 1961. — <em>Isti,</em> Nekoliko radova zagrebačkih zlatara prve četvrti 19. st., Vijesti MK, 1962. — <em>Isti,</em> Radovi zagrebačkih zlatara u zbirci Muzeja za umjetnost i obrt u Zagrebu, Peristil, 1962. — <em>S.</em> <em>Gunjača,</em> Postojanje jednog centra za izrađivanje starohrvatskog nakita, VjAHD (Mélanges Abramić), 1954-57, LVI—LIX. — <em>D. Dimitrijević, J. Kovačević</em> i <em>Z.</em> <em>Vinski, </em>Seoba naroda, Zemun 1962. — <em>I. Petridoli,</em> Prilozi izučavanju srednjovjekovnog zlatarstva u Zadru, Radovi Filozofskog fakulteta u Zadru, Razdio: historija, arheologija i historija umjetnosti, Zadar 1963. — <em>I</em>. <em>Bach,</em> Zagrebački zlatari 14. stoljeća, Zbornik Iz starog i novog Zagreba, III, Zagreb 1963. — <em>R. Matejčić,</em> Morčići ili »mori«, Rijeka 1964.<tab>I. Bh.</tab><br /> SLOVENIJA<br /> Iz prethist. doba sačuvan je priličan broj predmeta zlatarstva, koji su karakteristični za određeno doba i stanovništvo tog vremena. Prvi je značajniji nađeni predmet trako-kimerske grupe Hallstatta С nakit iz Celja (ogrlica od šupljih jagoda, naušnica i nekoliko sitnijih komada nakita). Drži se, da pripada istočnoalpskim Ilirima. U fazu Hallstatt С ide i grupa zlatnih dijadema, izrađenih na Dolenjskom. Iz keltskoga razdoblja sačuvani su zlatnici i srebrnjaci kao i nekoliko ostava (Lemberg kod Dobrne, Retje iznad Trbovlja). Iz ant. nalazišta ima, osim rim. novca, srebrnog i rjeđe zlatnoga nakita. Od naročita je značenja emonski, ptujski i celjski materijal, zlatni nakit iz Ribnice kod Jesenica na Dolenjskom i dr. Primjer je domaćega proizvoda »panonska seljačka fibula«, koja se javlja naročito u Panoniji. Predmeti zlatarskog obrta iz doba Seobe naroda nalaze se u grobištu iz VI <em>st.</em> u Kranju. Ti predmeti koji sadrže gotske i langobardske elemente, veza su između kasne antike i avarsko-slav. perioda. Ukrašeni su tehnikom bočnoga zarezivanja s umetnutim crvenim draguljima ili staklom, a u njima se primjenjuju ponajviše stilizirani životinjski motivi. Zlatarski predmeti iz staroslav. grobišta potječu uglavnom iz dvije najznačajnije nekropole, iz Ptuja i Bleda. Sjevernoslov. nalazišta ulaze u sklop bjelobrdskoga kult. kruga, uz pojedine predmete preuzete iz köttlaške kulture. Bled i ostala nalazišta na Gorenjskom pripadaju kottlaškom krugu, gdje se mjestimično nailaze keszthelyski i bjelobrdski utjecaji. Najčešći ukrasni predmet u staroslav. grobovima, karike sljepoočničarke, izrađen je većinom od srebrne legure, jednako tako kao i naušnice i prstenje; ostali je nakit — fibule, ogrlice i narukvice — većinom od bronce ili željeza. Ističe se i kvalitetni bizant. srebrni i zlatni nakit iz Ptuja (naušnice i prsten), ornamentiran filigranom i granulacijom a vremenski neopredijeljen.<br /> Najstariji su sačuvani predmeti izrađeni od plemenitih kovina u Srednjem vijeku na području današnje Slovenije srebrni novci iz XII i XIII <em>st.,</em> kovani u Kostanjevici, Ljubljani, Kamniku, Ptuju i Slovenjgradecu. Od poč. XIV <em>st. </em>javljaju se u arhivskim zapisima imena ljubljanskih, ptujskih i kamničkih zlatara (1301 <em>Herman</em> <em>der</em> <em>Goldtsmid,</em> ljubljanski građanin; 1311 majstori <em>Dietrich</em> i <em>Petrus</em> iz Ptuja; 1397 <em>Lawre</em> <em>der</em> <em>Goltsmid,</em> građanin Kamnika). Od prve pol. XVI <em>st.</em> sve se češće javljaju podaci о majstorima i pojedinim zlatarskim radovima (Gradski arhiv u Ljubljani). Prvi ceh u kojemu je zastupan i zlatar, spominje se u Kranju 1497. Zlatari iz štajerskih trgovišta i gradova učlanjeni su u zajedničkom cehu u Grazu (pravila potvrđena 1592), a ljubljanski su se zlatari udružili 1660, moleći da se odobri njihov ceh. Podaci za ostale slov. pokrajine dosad još nisu poznati. U svom radu zlatari su bili ovisni о uvezenom materijalu (nešto malo zlata dobivalo se ispiranjem u Dravi i Muri). Svojim proizvodima podmirivali su potrebe domaćega tržišta; kompliciraniji radovi dolazili su iz stranih centara zlatarskog obrta (Augsburg, Nürnberg, Beč). Predmeti profanoga karaktera gotovo se i nisu sačuvali, dok su liturgijski predmeti — unatoč brojnim prisilnim rekvizicijama u ratne svrhe u godinama 1526, 1703, 1793 i 1809 — sačuvani u većem broju; na njima se mogu pratiti stilske promjene od kasne gotike do hist. stilova. Gotički stil u zlatarstvu javlja se s retadacijom, tako da radovi gotike, čiji su autori anonimni (a i provenijencija često nepouzdana) pripadaju vremenu zrele i kasne gotike (kalež iz Maribora, 1401; kalež iz Kopra, XV <em>st.;</em> monstranca iz Slovenjgradeca, 1609; ciborij iz Lenarta u Slovenskim goricama, poč. XVI <em>st.</em>). Gotički su se motivi sačuvali još u prvoj pol. XVII <em>st.,</em> ustupajući postepeno mjesto novim renesansnim formama, koje se tek u rijetkim slučajevima javljaju bez elemenata drugih stilova (ciborij biskupa Hrena iz crkve sv. Jakova u Ljubljani, 1608; kaleži iz Gradišča, Sv. Primoža nad Kamnikom i Puščave, monstranca iz Slavine kod Prestranka itd.). Stilska klasifikacija zlatarskih radova iz XVII i XVIII <em>st.</em> povezana je s razvitkom ornamentike od čistih renesansnih motiva (podnožje križa iz Lovrenca na Pohorju) preko hrskavičavih ornamenata (kalež iz Puščave), bogatog akanta (kalež iz Slivnice), vrpčastog ornamenta (monstranca iz 1732, rad majstora <em>L.</em> <em>Vogtnera</em> iz Graza) do rocaillea (kalež iz Hoča, vjerojatno rad zlatara <em>Antona Römmera</em> iz Graza) i motiva zopfstila (kalež iz Puščave), pa sve do skromnije ornamentike klasicizma. Datiranje olakšava pojava majstorskoga žiga (kalež iz Lovrenca na Pohorju sa žigom majstora <em>J. F. Strohmayra</em> iz Graza iz posljednje četvrtine XVII <em>st.</em>). Značajna je zbirka crkvenog posuđa iz Radmirja u Savinjskoj dolini, dar feudalnih porodica. Od majstora koji su radili izvan Slovenije ističu se radovi mariborskoga zlatara J. Reimanna iz 1738 za zagrebačku katedralu. U XIX <em>st. </em>umjetničko značenje i kvaliteta zlatrstva sve više opada uslijed kopiranja hist. forma. U XX <em>st.</em> značajni su nacrti arhitekata <em>J. Plečnika</em> i <em>S. Vurnika.</em> Danas nastavlja tradiciju zlatarskog obrta Zlatarna u Celju.<br /> LIT.: <em>A. Stegenšek,</em> Dragocena monštranca in kelih pri Sv. Frančišku v Savinjski dolini, Voditelj v bogoslovnih vedah, 1904. — <em>Isti,</em> О umetnostni obliki monštranc, ibid., 1906. — <em>V. Steska</em> u Izvestja Muzejskega društva za Kranjsko, 1906. — <em>J. Joos,</em> Das steirische Goldschmiedehandwerk bis ins XIX. Jahrhundert, Kunst und Kunsthandwerk (Wien), 1918. — <em>G. Wolfbauer</em>, Meisterverzeichnis der steirischen Goldschmiede, Zeitschrift des historischen Vereins für Steiermark, (Graz) 1935. — <em>F. Stelè</em>, Ciborij pri Sv. Lenartu v Slovenskih goricah, VjAHD, 1954—57 (Antidoron Michaeli Abramić). — <em>I. Bach, </em>Zlatarski radovi u riznici zagrebačke katedrale sa žigovima mariborskih i zagrebačkih majstora 18. stoljeća, Tkalčićev zbornik, II, Zagreb 1958.<tab>M. S. Š.</tab><br /> BOSNA I HERCEGOVINA<br /> Bosna je jedna od najbogatijih rudarskih oblasti Balkanskog poluotoka. Brojna i raznovrsna njena rudišta (bogata zlatom, srebrom, živom, željezom, baritom, zlatonosnim piritom, antimonom) od najstarijih su vremena privlačna mjesta za naseljavanje, za vađenje rude i njenu obradu. Tako su se u Bosni razvili mnogi važni rudarski centri. Prema arheol. nalazima iskorišćivanje ruda u BiH počinje vjerojatno od prethistorije. Lat. pjesnici hvale bos. zlato koje se u rim. doba mnogo kopalo. — Dolaskom Slavena iskorišćivanje rudnika (osobito bakra, srebra i olova) nastavlja se i dosiže svoj zenit u XIV i XV <em>st.</em> (Kreševo, Fojnica, Deževice, Dusina, Olovo, Srebrenica). Vlasnici rudnika — srednjovj. vladari, crkva i feudalci — pozivaju u Bosnu strane, najčešće dubrovačke zanatlije, koji izrađuju skupocjene ukrasne predmete za odjeću i nakit. Uporedo s dolaskom dubrovačkih i drugih dalm. majstora (Split, Zadar), veći broj mlađih ljudi odlazi iz Bosne u primorske gradove na izučavanje zanata. Tako je stvorena osnova za razvoj zlatarskog obrta u BiH u prvoj pol. XV <em>st.</em> — Dolaskom Turaka, zbog materijalne nezainteresovanosti, rudari napuštaju Bosnu i rudarska proizvodnja stagnira, iako ispiranje zlata u rijekama Fojnici, Lašvi i Vrbasu ne jenjava sve do kraja XIX <em>st.</em><br /> Prvi primjerci umjetnički izrađenih zlatnih i srebrnih predmeta, nađenih u BiH, potječu iz vremena rim. osvajanja i sve su brojniji u kasnoant. doba (III—IV <em>st.</em>). Rjeđi su nalazi bogato umjetnički obrađenih zlatnih predmeta — prstenja, ogrlica, naušnica, ukrasnih igala, karičica (Gradina kod Srebrenice, Gornji Vakuf), koji predstavljaju proizvode i drugih radionica s područja Rim. Carstva (Sirija, Aleksandrija). Mnogo su češći, iako grublji u obradi, predmeti od srebra, mahom proizvodi domaćih, provincijskih rim. radionica (Gornji Vakuf, Tribovo kod Mrkonjić Grada). — Period Seobe naroda (IV—VII <em>st.</em>) karakteriše bogat zlatni nakit iz Turbeta kod Travnika i Potoka kod Mostara, i nešto jednostavnije obrađen srebrni nakit — oba germ, porijekla (Ist. Goti). Iz vremena dolaska Slavena (VII—VIII <em>st.</em>) zlatarskih proizvoda gotovo i nema, ali u Srednjem vijeku (od IX <em>st.</em>) postaju sve češći. U grobnicama, ispod kamenih stećaka, otkriveni su na nekoliko mjesta vrijedni primjerci zlatarskog obrta. Nekad često upotrebljavane fibule i kopče potiskuje iz upotrebe nakit za ukras ruku i glave (narukvice, ogrlice, naušnice, prstenje, ukrasi za kosu). Najveći broj zlatarskih predmeta ovog vremena pripada dalm.-hrv. kulturnoj grupi. Srebrni, pozlaćeni i zlatni predmeti rađeni su profinjenom tehnikom i veoma su zanimljivih oblika (naušnice različitih tipova); to su djela radionica primorskih gradova i bližeg bos. zaleđa (Livno). Najvažnija su otkrića na lokalitetima Grborezi (34 trojagodne i 11 dvojagodnih naušnica s kruškolikim privjescima), Mali Kablić kod Livna i Ćipuljići kod Bugojna. — Za visoki Srednji vijek karakteristični su zlatni i srebrni predmeti za crkvenu upotrebu. Bos. vladari kuju novac (za Tvrtka I zlatar <em>Radoje</em> iz Dubrovnika dobiva dozvolu da dođe u Bosnu i kuje novac koji se ubraja među najljepše primjerke srednjovj. južnosl. novca). Veoma su česti i primjerci raznovrsnog prstenja, mahom stranog (zemlje zap. Evrope) i dubrovačkog porijekla. — Po dolasku Turaka broj zanata se proširuje, a pojedina mjesta postaju centri zlatarskoga obrta (Foča, Čajniče, Livno, Fojnica, Sarajevo, Mostar). Zlatari organizuju svoj esnaf. Vještina zlatarskog umijeća prelazi s oca na sina i nisu rijetke porodice koje se bave isključivo ovim umijećem. U XVI <em>st.</em> poznata je u Sarajevu porodica zlatara <em>Desisalića</em> (1564 spominju se tri brata zlatara: Dragobrat, Mihailo, Nikola). Imena zlatara u XVII i XVIII <em>st.</em> su sve češća: <em>Ivan Duić</em> iz Kreševa, <em>Stefan</em> <em>Ivanović Sarajevac</em>, <em>Ivan Milić</em> iz Čajniča, <em>Mihailo Trebinjac, Sava</em>, <em>Milisav Vujin</em> iz Sarajeva, <em>Ivan </em>iz Mostara. U XIX <em>st.</em> spominju se <em>Andrija Milosavljević</em> i <em>Risto Andrić</em> iz Sarajeva, <em>Ivo Kalamut,</em> te <em>Mijo</em> i <em>Frano Ostojić</em> iz Fojnice, <em>Mustafa</em> <em>Letić</em> iz Foče, <em>Mića</em> i <em>Gavra Avdalović, Abdulah Kumašin</em> i <em>Mujaga Zlatarević</em> iz Sarajeva, i mnogi dr. Crkva je i dalje glav. poručilac zlatarskih proizvoda na kojima se ukrštaju formalni i dekorativni elementi različitih stilskih pravaca. Pod utjecajem islam. shvatanja i trgovine, sve je jača prisutnost islam. elemenata, te nastaju zanimljiva, lokalnom ukusu prilagođena rješenja. — Ekspanzija industrijske robe u doba austro-ugar. okupacije BiH (1878—1918) zadala je težak udarac domaćem zanatstvu, pa i zlatarskom obrtu. Tome se pridružio i dolazak stranih zanatlija koje su okupacione vlasti favorizirale; oni donose drugačija shvatanja, svoj ukus i tuđe oblike koji ne odgovaraju potrebama sredine. Zlatarski obrt u BiH ipak nije potpuno zamro; u Sarajevu i danas radi veći broj zlatara s očitim osloncem na tradiciju domaćeg zlatarskog obrta.<br /> LIT.: Umetnička obrada metala naroda Jugoslavije kroz vekove, I—II (katalog izložbe priređene u Muzeju za primenjenu umetnost u Beogradu), Beograd 1956—1957. — <em>S. Tihić,</em> Stare slike i predmeti umjetnog obrta u franjevačkom samostanu u Fojnici, Naše starine, 1957. — <em>N. Miletić,</em> Nakit u Bosni i Hercegovini od kasne antike do najnovijeg doba (katalog izložbe), Sarajevo 1963.<tab>S. Ti.</tab><br /> MAKEDONIJA<br /> Zlatarstvo je tesno povezano sa kujundžilukom. Zlatni predmeti iz najranijih istor. razdoblja pronađeni u zemlji, ili iskopani iz grobova, govore о visokom nivou zlatarske umetnosti u Makedoniji (Trebenište, Herakleia Linkestis, Stobi). Srednjov. nalazi iz Prilepa, Kratova i sela Gorno Orizari (kod Kočana) po svojoj umetničkoj obradi podsećaju na vizant. izrađevine.<br /> Sa dolaskom Turaka na Balkansko poluostrvo, rad na obradi zlata i srebra još se jače razvija. Dolaze majstori sa Istoka, iz Sirije, Persije i drugih zemalja, koje su ulazile u sastav Osmanlijskog Carstva, prenoseći svoju umetnost i na teren Makedonije. Majstori zlatari i kujundžije obrađuju plemenite metale, zlato i srebro, kao i njihove legure. U izradi nakita u Makedoniji je poznato nekoliko tehnika. Livenje se vrši u specijalnim kalupima (»pandefi«, »pandefci«), napravljenim od izdubljenog gvožđa a ispunjenim zemljom od koje se formira negativ. Kovanje (»čukanje«) je jedna od najdoteranijih tehnika. Na ravnoj ploči-listu (»platno«, »plat«) od srebra ili zlata izvode se pomoću raznih »kalemova« (dužih eksera koji pri vrhu imaju ornamenat, šaru) ornamenti sa naličja predmeta, a posle se doteruju sa lica. Ova je tehnika dominirala u XIX <em>v.</em> i kroz nju su barokni elementi najlepše izraženi. Kod filigrana su tananom izvučenom žicom od srebra ili zlata, pomoću pincete (»čifte«), redani ornamenti u oivičeni prostor po zamisli zanatlije umetnika. Poznata je i tehnika inkrustacije; metal se udubljuje a udubljenja popunjavaju pastom od tucanog kuršuma i drugih dodataka čime se dobijala boja čelika. Ovaj se tad primenjuje u obradi noževa, kama, livenih pafti (kod Vlahinja), krstova i dr. Tehnika kovanja danas postepeno nestaje.<br /> Predmeti od srebra često su pozlaćivani vodenom ili suvom pozlatom. Predmeti rađeni u XIX <em>v.</em> nose i utisnute žigove autora-majstora. Majstori zlatari i kujundžije izrađivali su predmete koji su služili ženama kao nakit — naušnice, dijademe, igle, pirišane, sačboje, funde, ogrlice, »mangure«, narukvice, prstenje, pafte, nizaljke i dr.; muškarcima su kao nakit služile bogato ukrašene sablje, balčaci, puške, ćusteci, prstenje i dr. Za crkvenu upotrebu izrađivani su putiri, krstovi, okovi za ikone i jevanđelja, oreoli, kandila, ripide, diptisi i dr. Majstori koji su obavljali zlatarski i kujundžijski zanat bili su Makedonci, Vlasi, Turci, Latini (Šiptari katoličke veroispovesti). Z. je najjače bilo zastupljeno u Skopju, Tetovu, Debru, Strugi, Ohridu, Bitoli, Kratovu, Prilepu, Kruševu, Kočanima, Štipu i Kumanovu.<br /> LIT.: <em>B. Filow,</em> Die archaische Nekropole von Trebenischte am Ochridasee, Berlin i Leipzig 1927. — <em>J. Petrović,</em> Srpsko srednjevekovno blago u Stobima, UP, 1940, 4—5. — <em>Đ. Mano-Zisi,</em> Srpski srednjevekovni nakit i ukras, ibid., 1941, 1. — <em>M. Ćorović-Ljubinković</em>, Nalaz iz Markove Varoši kod Prilepa, Muzeji, 1949, 2. — <em>R. Ljubinković,</em> Umetnički okovi na nekim ikonama riznice sv. Klimenta u Ohridu, Jugoslavija, 1952. — <em>R. Polenaković,</em> Za avtorite na struškiot nakit, Razgledi, 1954, 26. — <em>B. Aleksova</em>, Naodi od srednovekovnite grobovi vo Kratovo, Glasnik na institutot za nacionalna istorija (Skopje), 1957, 1. — <em>V. Lahtov,</em> Arheološko iskopuvanje na »Trebeniško kale« kaj seloto Trebenište Ohridsko, 1953—1954, Lihnid (Ohrid), 1959, II—III. — <em>R. Polenaković,</em> Une rare decouverte du Moyen-âge faite dans le village de Gorno Orizari, près de Kočani en Macédoine, Actes du XII<sup>е</sup> Congrès international des études byzantines, Beograd 1964.<tab>R. Po.</tab><br /> CRNA GORA<br /> Od druge pol. XIV <em>v.</em> razvija se z. najviše u gradovima Boke Kotorske, posebno u Kotoru. Srednjov. kotorsko z. doprinelo je da se ova grana umetničkog zanata ne ugasi. Bokokotorski stanovnici, obogaćeni pomorskom trgovinom u XVII i XVIII <em>v.,</em> uvoze zlatarske proizvode iz Venecije i Rusije. Admiral Matija Zmajević u svome testamentu ostavlja novac koji treba da se upotrebi za izradu skupocenih kandila. U XIX <em>v.</em> najviše zlatarskih proizvoda uvozi se iz Italije i Austrije. Zlatarske radionice u Pljevljima i Bijelom Polju izrađuju folklorni nakit i predmete za crkvu. Poznati bijelopoljski zlatari iz XVIII <em>v.</em> bili su <em>Cvetko</em> i njegov sin <em>Arsenije Cvetković. </em>Herc. majstori su snabdevali stanovništvo Crne Gore svojim zlatarskim proizvodima, a kasnije su to preuzele sarajevske zanatlije.<tab>B. Ra.</tab>",4,,